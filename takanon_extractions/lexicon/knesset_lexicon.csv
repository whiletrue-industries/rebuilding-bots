מידע
"אדלשטיין, יולי יואל: יושב-ראש הכנסת בשנים 2013–2019 (בכנסת התשע-עשרה, בכנסת העשרים, בכנסת העשרים-ואחת ובכנסת העשרים-ושתיים )



נולד ב-5 באוגוסט 1958 באוקראינה. עלה ארצה בשנת 1987.


השכלה: בוגר מכון מנדל להכשרת מנהיגות חינוכית במסגרת תוכנית עמיתי ירושלים.



מילא תפקידים ציבוריים נוספים, ובהם : מסורב עלייה ואסיר ציון, סגן נשיא הפורום הציוני, שר העלייה והקליטה, שר ההסברה והתפוצות.


השתייכות מפלגתית: ישראל בעלייה, הליכוד, הליכוד – תנועה לאומית ליברלית, הליכוד – ישראל ביתנו.. 

[קישור למידע](https://main.knesset.gov.il/About/Lexicon/Pages/edelshtein.aspx)."
"אופוזיציה, נגדה: סיעות האופוזיציה בכנסת הן הסיעות שאינן שותפות להסכמים המחייבים תמיכה בממשלה. החלופה העברית שקבעה האקדמיה ללשון העברית למונח אופוזיציה היא נֶגְדָּה.



הסיעות בכנסת נחלקות לאלה החברות בקואליציה ותומכות בממשלה ולאלה המשתייכות לאופוזיציה ובדרך כלל מתנגדות לממשלה. כדי שהממשלה תוכל להתקיים ולתפקד, מספר החברים בסיעות התומכות בה  חייב להיות גדול ממספר החברים בסיעות המתנגדות לה.. 

[קישור למידע](https://main.knesset.gov.il/About/Lexicon/Pages/opposition.aspx)."
"אחוז החסימה: שיעור הקולות המינימלי מכלל המצביעים בבחירות הדרוש כדי לקבל ייצוג פרלמנטרי. כיום אחוז החסימה בבחירות לכנסת הוא 3.25%, כלומר רשימת מועמדים חייבת לקבל לפחות 3.25% מקולות הבוחרים כדי להיבחר לכנסת. קולות שקיבלה רשימה שלא עברה את אחוז החסימה הולכים לאיבוד.



עד שנת 1992, רשימה הייתה חייבת לקבל לפחות 1% מקולות הבוחרים הכשרים כדי להיבחר לכנסת. לקראת הבחירות לכנסת השלוש-עשרה, בשנת 1992, הועלה אחוז החסימה ל-1.5%. במאי 2004 (בכנסת השש-עשרה ) הועלה אחוז החסימה ל-2%, וב-11 במרץ 2014 (בכנסת התשע-עשרה) הוא הועלה לשיעור הנוכחי.. 

[קישור למידע](https://main.knesset.gov.il/About/Lexicon/Pages/qualifying-threshold.aspx)."
"אנגלמן, מתניהו: מבקר המדינה ונציב תלונות הציבור
מתניהו אנגלמן נבחר בכנסת לכהונה זו ב-3 ביוני 2019.
נולד בשנת 1966 בירושלים.

השכלה: תואר ראשון בכלכלה וחשבונאות ותואר שני במינהל עסקים מהאוניברסיטה העברית בירושלים.
בין תפקידיו ופעליו: סמנכ""ל המכללה האקדמית להנדסה בירושלים, מנכ""ל המועצה המקומית שוהם, משנה לנשיא הטכניון ומנכ""ל הטכניון, יושב-ראש פורום המנכ""לים של ועד ראשי האוניברסיטאות, מנכ""ל המועצה להשכלה גבוהה ויושב-ראש ועדת הביקורת של ג'וינט ישראל.. 

[קישור למידע](https://main.knesset.gov.il/About/Lexicon/Pages/engelman_matanyahu.aspx)."
"אספת הנבחרים: הגוף המייצג העליון של היישוב היהודי בארץ ישראל המנדטורית. חבריה נבחרו לראשונה בשנת 1920, לאחר כינון השלטון האזרחי של הבריטים ומינויו של הרברט סמואל לנציב העליון בארץ ישראל. השלטונות הבריטיים הכירו בה רשמית ב-1928, על פי צו ארגון העדות הדתיות מ-1926. באספת הנבחרים כיהנו נציגי הסיעות שנבחרו בבחירות כלליות של חברי כנסת ישראל – הארגון הכללי של יהודי ארץ ישראל דאז. הבחירות היו ארציות-יחסיות ונערכו על בסיס מפלגתי, כמו הבחירות לכנסת בימינו.


אספת הנבחרים קיימה מושב אחד בכל שנה, ובו נבחר הוועד הלאומי – המועצה הלאומית של היישוב היהודי בארץ ישראל – אשר ניהל את ענייניו הלאומיים והעדתיים של היישוב. אספת הנבחרים הייתה רשאית להחליט החלטות והוסמכה להצביע על תקציביהם של הוועד הלאומי ומועצת הרבנות. מפלגת אגודת ישראל והעדה החרדית סירבו להשתתף באספת הנבחרים בגלל התנגדותן לציונות החילונית. לאחר 1944 החרימו אותה הרוויזיוניסטים וכמה קבוצות פוליטיות נוספות בשל התנגדותם למדיניות הרשמית של ההנהגה הנבחרת.


בשנות המנדט נבחרו ארבע אספות נבחרים: ב-1920, ב-1925, ב-1931 וב-1944. לאספה הראשונה נבחרו 314 צירים, שהשתייכו ל-20 סיעות, על ידי 20,022 בוחרים; לשנייה – 221 צירים מ-26 סיעות, על ידי 43,736 בוחרים; לשלישית – 71 צירים מ-12 סיעות, על ידי 43,650 בוחרים; לרביעית – 171 צירים מ-18 סיעות, על ידי 448,202 בוחרים.. 

[קישור למידע](https://main.knesset.gov.il/About/Lexicon/Pages/asefat_niv.aspx)."
"אוחנה, אמיר: יושב-ראש הכנסת מ-29 בדצמבר 2022 (בכנסת העשרים-וחמש)

נולד ב-15 במרץ 1976.

השכלה: תואר ראשון במשפטים.

בין תפקידיו ופעליו: שר בממשלות ישראל, יושב-ראש גאווה בליכוד – הקבוצה לקידום שוויון זכויות להטב""י בתנועת הליכוד, חבר הנהלת תדמור – חוק נאמני ארץ ישראל בליכוד.

השתייכות מפלגתית: הליכוד.



ביוגרפיה פוליטית. 

[קישור למידע](https://main.knesset.gov.il/About/Lexicon/Pages/ohanaa.aspx)."
"אופוזיציה, ראש: עד שנת 2000, תפקיד ראש האופוזיציה לא נקבע באופן רשמי. בשנת 2000 קיבלה הכנסת תיקון לחוק הכנסת, התשנ""ד–1994 , אשר בו נוסף לחוק פרק ו', המעגן את מעמדו של ראש האופוזיציה ובכך מחזק את מעמד האופוזיציה בכנסת.



החוק קובע כי ראש האופוזיציה ימונה מבין חברי הכנסת מהסיעה הגדולה ביותר באופוזיציה, אלא אם כן הודיעו רוב חברי סיעות האופוזיציה כי חבר כנסת אחר יכהן בתפקיד. עוד קובע החוק כי על ראש הממשלה להזמין את ראש האופוזיציה ולמסור לו מידע עדכני בענייני המדינה ""לפי הצורך, ולא פחות מאשר פעם בחודש"". ראש האופוזיציה רשאי לנאום במליאת הכנסת מייד אחרי ראש הממשלה, ובטקסים ממלכתיים שבהם משתתף ראש הממשלה מייחדים מקום גם לראש האופוזיציה.. 

[קישור למידע](https://main.knesset.gov.il/About/Lexicon/Pages/opposition-chairman.aspx)."
"איציק, דליה: יושבת-ראש הכנסת בשנים 2006–2009 (בכנסת השבע-עשרה)



נולדה ב-20 באוקטובר 1 952 בירושלים.


השכלה: תעודת הוראה מהסמינר למורות אפרתה, תואר ראשון בספרות והיסטוריה מהאוניברסיטה העברית ותואר ראשון במשפטים מהמרכז הבינתחומי.


בין תפקידיה ופעליה: ממלאת מקום נשיא המדינה ונשיאת המדינה בפועל, השרה לאיכות הסביבה, שרת התעשייה והמסחר, שרת התקשורת, יושבת-ראש ועדת החינוך והתרבות של הכנסת, יושבת-ראש ועדת המדע והטכנולוגיה של הכנסת, ראשת האופוזיציה, סגנית ראש עיריית ירושלים.


השתייכות מפלגתית: מפלגת העבודה הישראלית, ישראל אחת (2), עבודה-מימד, העבודה-מימד- עם אחד, קדימה.. 

[קישור למידע](https://main.knesset.gov.il/About/Lexicon/Pages/itzik.aspx)."
"אספה המכוננת: בהכרזת העצמאות של ישראל ב-14 במאי 1948 נקבע שהאספה המכוננת הנבחרת תקבע חוקה למדינת ישראל עד 1 באוקטובר לכל המאוחר. הבחירות שנערכו ב-25 בינואר 1949 היו למעשה בחירות לאספה המכוננת, אך זו קיימה רק ארבע ישיבות.



ב-16 בפברואר 1949 קיבלה האספה המכוננת את חוק המעבר, תש""ט–1949, שבו הפכה את עצמה לכנסת הראשונה. מאחר שהאספה המכוננת לא קבעה חוקה לישראל, הכנסת היא היורשת של האספה בתפקידה זה.. 

[קישור למידע](https://main.knesset.gov.il/About/Lexicon/Pages/asefa.aspx)."
"אשכול, לוי: ראש ממשלת ישראל בשנים 1964–1969
נולד ב-25 באוקטובר 1895 באוראטובה (פלך קייב) באוקראינה. עלה ארצה בשנת 1913. נפטר ב-26 בפברואר 1969.
בין תפקידיו ופעליו: מפקד ב""הגנה"", ממייסדי חברת המים ""מקורות"", גזבר הסוכנות וראש מחלקת ההתיישבות שלה, מנהיג מפא""י (מפלגת פועלי ארץ-ישראל), מפלגת העבודה והמערך, שר בממשלות ישראל וחבר הכנסת מהכנסת השנייה עד הכנסת השישית.
השתייכות מפלגתית: מפלגת פועלי ארץ-ישראל, המערך, מפלגת העבודה הישראלית.. 

[קישור למידע](https://main.knesset.gov.il/About/Lexicon/Pages/eshkol.aspx)."
"אולמרט, אהוד: ראש ממשלת ישראל בשנים 2006–2008



נולד ב-30 בספטמבר 1945בנחלת ז'בוטינסקי (כיום חלק מבנימינה).
השכלה: תואר ראשון בפסיכולוגיה, פילוסופיה ומשפטים, האוניברסיטה העברית בירושלים.
מילא תפקידים ציבוריים נוספים, ובהם: שר בממשלות ישראל, ראש העיר ירושלים בשנים 1993–2003, יושב-ראש מפלגת קדימה וחבר הכנסת מהכנסת השמינית עד הכנסת הארבע-עשרה, בכנסת השש-עשרה ובכנסת השבע-עשרה.
השתייכות מפלגתית: הליכוד, הליכוד-גשר-צומת, ליכוד, אחריות לאומית, קדימה.. 

[קישור למידע](https://main.knesset.gov.il/About/Lexicon/Pages/olmert_ehud.aspx)."
"בגין, מנחם: ראש ממשלת ישראל בשנים 1977–1983
נולד ב-16 באוגוסט 1913 בבריסק (ברסט-ליטובסק) ברוסיה. עלה ארצה בשנת 1942. נפטר ב-9 במרס 1992.
השכלה: מוסמך במשפטים, אוניברסיטת ורשה.
מילא תפקידים ציבוריים נוספים, ובהם: מפקד האצ""ל, מנהיג חירות, מנהיג גח""ל (גוש חירות ליברלים), מנהיג הליכוד, שר בממשלות ישראל וחבר הכנסת מהכנסת הראשונה עד הכנסת העשירית.
השתייכות מפלגתית: תנועת החירות, גח""ל, הליכוד.

ביוגר פי ה פוליטית

הנצחת זכ ר מנחם בגין
חוק הנצחת זכרם של נשיאי ישראל וראשי ממשלותיה, התשמ""ו–1986. 

[קישור למידע](https://main.knesset.gov.il/About/Lexicon/Pages/begin_men.aspx)."
"בחירות, שיטת הבחירות לכנסת: חוק-יסוד: הכנסת, שנחקק בשנת 1958, קובע כי רק מפלגה או כמה מפלגות שהחליטו להתמודד יחד רשאיות להגיש רשימת מועמדים. חוק המפלגות, התשנ""ב–1992, אוסר רישום של מפלגות אשר יש במטרותיהן או במעשיהן, במפורש או במשתמע, משום שלילת קיומה של מדינת ישראל כמדינה יהודית ודמוקרטית, הסתה לגזענות או תמיכה במאבק מזוין של מדינת אויב או של ארגון טרור נגד מדינת ישראל. החוק אוסר גם את רישומה של מפלגה אשר יש יסוד להניח כי תשמש מסווה לפעולות בלתי חוקיות.



על פי חוק-יסוד: הכנסת, הבחירות לכנסת אמורות להתקיים מדי ארבע שנים, אך הכנסת או ראש הממשלה רשאים לפעול להקדמת הבחירות, למשל באמצעות חוק להתפזרות הכנסת. גם אי-קבלת חוק התקציב עשויה להביא להקדמת הבחירות. אפשר שכהונת הכנסת תימשך יותר מארבע שנים: כאשר מתקצרת תקופת כהונתה של כנסת מסוימת, מתארכת תקופת כהונתה של הכנסת שלאחריה.



בחלק מן המפלגות נערכות בחירות מקדימות (פריימריז), שבהן בוחרים חברי המפלגה במועמדים לכנסת. יש מפלגות שבהן מוסדות המפלגה (בדרך כלל מרכז המפלגה) בוחרים את המועמדים, ואילו במפלגות אחרות המועמדים נקבעים על ידי מנהיגיהן.



שיטת הבחירות לכנסת נדונה בעיקר בשני חוקים – חוק-יסוד: הכנסת, וחוק הבחירות לכנסת [נוסח משולב], התשכ""ט–1969.


העקרונות שעליהם מושתתת שיטת הבחירות
שיטת הבחירות בישראל קבועה בסעיף 4 לחוק-יסוד: הכנסת, אשר לפיו הכנסת תיבחר בבחירות כלליות, ארציות, ישירות, שוות, חשאיות ויחסיות.
כלליות – הזכות לבחור ולהיבחר: לכל אזרח ישראלי מגיל 18 ומעלה יש זכות להצביע; לכל אזרח ישראלי מגיל 21 ומעלה יש זכות להיבחר. נשיא המדינה, מבקר המדינה, שופטים ודיינים, קצינים בצבא הקבע ועובדי מדינה בכירים אינם רשאים להעמיד עצמם לבחירה, אלא אם כן התפטרו מתפקידם מאה ימים או שלוש שנים לפני הבחירות, לפי המצוין בחוק הבחירות לכנסת.
ארציות – כל מדינת ישראל היא אזור בחירה אחד בכל הקשור לחלוקת המנדטים.
ישירות – האזרחים בוחרים את נציגיהם לכנסת במישרין, ולא באמצעות גוף של בוחרים (כפי שנהוג למשל בבחירות לנשיאות ארצות הברית).
שוות – כל קולות הבוחרים שווים במשקלם.
חשאיות – פעולת הבחירה נעשית בחשאיות, מאחורי פרגוד. עיקרון זה מבטיח את הגינות הבחירות, ומטרתו למנוע הפעלת לחץ על הבוחרים בעניין הצבעתם.
יחסיות – כל רשימת מועמדים מיוצגת באופן יחסי לכוחה האלקטורלי, ובלבד שעברה את אחוז החסימה.



חלוקת המושבים בכנסת
על פי עקרון יחסיות הבחירות, רשימות אשר עברו את אחוז החסימה זוכות במספר מושבים בכנסת שהוא יחסי לכוחן האלקטורלי. מספר הקולות שהם שווי ערך למושב אחד בכנסת מחושב באמצעות חלוקת מספר הקולות הכשרים אשר ניתנו לרשימות שעברו את אחוז החס ימה ב-120, מספר המושבים בכנסת.



הקולות העודפים שקיבלה רשימה, שאינם מצטרפים לסך הקולות הדרוש למושב אחד, מועברים בין הרשימות שיש ביניהן הסכמי עודפים. אם אין הסכמי עודפים בין רשימות שזכו בעודפי קולות, קולות אלה מועברים לרשימות שמספר הקולות שלהן הוא הקרוב ביותר למספר הדרוש למושב. שיטה זו ידועה כשיטת בדר-עופר , על שם חברי הכנסת יוחנן בדר ואברהם עופר שהציעו להנהיג אותה.



לכנסת נכנסים המועמדים לפי סדר הופעתם ברשימת מפלגתם. אם אחד הנבחרים נפטר או התפטר מחברותו בכנסת מסיבה כלשהי, ייכנס במקומו המועמד הבא אחריו ברשימת המועמדים.. 

[קישור למידע](https://main.knesset.gov.il/About/Lexicon/Pages/heb_mimshal_beh.aspx)."
"בן אליעזר, בנימין (פואד): ראש האופוזיציה בשנים 2002–2003 (בכנסת החמש-עשרה)
נולד ב-12 בפברואר 1936 בבצרה בעיראק. נפטר ב-28 באוגוסט 2016.
השכלה: בוגר בית הספר לפיקוד ומטה של צה""ל, בוגר המכללה לביטחון לאומי.
מילא תפקידים ציבוריים נוספים, ובהם: סגן ראש הממשלה ושר בממשלות ישראל, חבר הכנסת האחת-עשרה עד הכנסת התשע-עשרה, מפקד סיירת שקד, מפקד חטיבה מרחבית בגבול לבנון, מפקד מִפקדת אזור דרום לבנון, מפקד אזור יהודה ושומרון, מתאם פעולות הממשלה ביהודה, שומרון וחבל עזה. השתחרר בדרגת תת-אלוף.
השתייכות מפלגתית: מערך, יחד, מפלגת העבודה.



ביוגרפיה פוליטית. 

[קישור למידע](https://main.knesset.gov.il/About/Lexicon/Pages/ben-eliezer_b.aspx)."
"בן-פורת, מרים: מבקרת המדינה ונציבת תלונות הציבור בשנים 1988–1998


מרים בן פורת נבחרה בכנסת למבקרת המדינה ונציבת תלונות הציבור ב-14 ביוני 1988, והיא הראשונה שנבחרה לתפקיד זה בכנסת.


נולדה בשנת 1918 בוויטבסק ברוסיה (היום בלרוס). עלתה ארצה בשנת 1936. נפטרה בשנת 2012.



השכלה: לימודי משפטים.


בין תפקידיה ופעליה: סגנית פרקליט המדינה, שופטת ונשיאת בית המשפט המחוזי בירושלים, שופטת בבית המשפט העליון, פרופסור חבר באוניברסיטה העברית בירושלים.. 

[קישור למידע](https://main.knesset.gov.il/About/Lexicon/Pages/benporat_miriam.aspx)."
"ברק, אהוד: ראש ממשלת ישראל בשנים 1999–2001
נולד ב-12 בפברואר 1942 בקיבוץ משמר השרון.
השכלה: תואר ראשון במתמטיקה ובפיזיקה, האוניברסיטה העברית בירושלים; תואר שני בניתוח מערכות, אוניברסיטת סטנפורד, קליפורניה.
מילא תפקידים ציבוריים נוספים, ובהם: מפקד בצה""ל, רמטכ""ל צה""ל,  סגן ראש הממשלה, שר בממשלות ישראל וחבר הכנסת בכנסת הארבע-עשרה, בכנסת החמש-עשרה ובכנסת השמונה-עשרה.
השתייכות מפלגתית: העבודה, ישראל אחת, העבודה בראשות אהוד ברק, העצמאות.. 

[קישור למידע](https://main.knesset.gov.il/About/Lexicon/Pages/barak.aspx)."
"בורג, אברהם: יושב-ראש הכנסת בשנים 1999–2003 (בכנסת החמש-עשרה)



נולד ב-19 בינואר 1955 בירושלים.



השכלה: לימודים לתואר ראשון במדעי החברה באוניברסיטה העברית בירושלים.


בין תפקידיו ופעליו: יושב-ראש בית המדרש הפתוח, יועץ ראש הממשלה שמעון פרס לענייני יהדות התפוצות, יושב-ראש ועדת החינוך והתרבות של הכנסת וועדת החקירה הפרלמנטרית לנושא הנשירה ממערכת החינוך ותופעת האנאלפביתים, חבר הנהלת הקרן החדשה לישראל, יושב-ראש הסוכנות היהודית וההסתדרות הציונית


השתייכות מפלגתית: ה מערך, מפלגת העבודה הישראלית, ישראל אחת, העבודה– מימד.. 

[קישור למידע](https://main.knesset.gov.il/About/Lexicon/Pages/burg.aspx)."
"בית המשפט העליון: בית המשפט העליון הוא הערכאה השיפוטית הגבוהה ביותר במדינה, ומשכנו בירושלים, סמוך למשכן הכנסת. הכנסת היא שקובעת את מספר שופטי בית המשפט העליון, וכיום מספרם 15.
בראש בית המשפט העליון ומערכת השיפוט בכללה עומד נשיא בית המשפט העליון, ולצדו המשנה לנשיא.
בית המשפט העליון משמש ערכאת ערעור על פסקי דין והחלטות אחרות של בתי משפט מחוזיים,  ונוסף על כך הוא יושב כבית המשפט הגבוה לצדק (בג""ץ). במסגרת זו הוא דן בעתירות נגד רשויות המדינה ונגד גופים ציבוריים אחרים, ומוסמך לדון בעניינים שהוא רואה צורך לתת בהם סעד למען הצדק והם אינם בסמכותו של בית משפט או בית דין אחר.. 

[קישור למידע](https://main.knesset.gov.il/About/Lexicon/Pages/upper_crt.aspx)."
"בן-גוריון, דוד: ראש ממשלת ישראל בשנים 1948–1954 ו-1955–1963. ב-14 במאי 1948 בתפקידו כראש ""מינהלת העם"", הכריז על הקמת מדינת ישראל והקים את הממשלה הזמנית שלה, אשר בה שימש ראש הממשלה ושר הביטחון.
נולד ב-16 באוקטובר 1886 בפלונסק בפולין. עלה ארצה בשנת 1906. נפטר ב-1 בדצמבר 1973.
השכלה: לימודי משפטים באוניברסיטת קושטא.
בין תפקידיו ופעליו: ממקימי הסתדרות העובדים בארץ-ישראל ומזכירהּ הראשון, יושב-ראש הוועד הפועל הציוני והסוכנות היהודית, מנהיג מפא""י (מפלגת פועלי ארץ-ישראל), מנהיג רפ""י (רשימת פועלי ישראל), שר בממשלות ישראל וחבר הכנסת מהכנסת הראשונה עד הכנסת השביעית.
השתייכות מפלגתית: מפא""י, רפ""י, ה רשימה ה ממלכתית.
ביוגרפיה פוליטית

הנצחת זכר דו ד בן-גוריון

חוק דוד בן-גוריון, התשל""ז–1976

חוק הנצחת זכרם של נשיאי ישראל וראשי ממשלותיה, התשמ""ו–1986. 

[קישור למידע](https://main.knesset.gov.il/About/Lexicon/Pages/BenGurion.aspx)."
"בן-צבי, יצחק: נשיא מדינת ישראל בשנים 1952–1963
נולד ב-24 בנובמבר 1884 בפולטבה באוקראינה. עלה ארצה בשנת 1907. נפטר ב-23 באפריל 1963.
השכלה: לימודים באוניברסיטת קייב ולימודי משפטים באוניברסיטת קושטא.
בין תפקידיו ופעליו: ממייסדי הארגונים ""בר גיורא"" ו""השומר"", ממייסדי אחדות העבודה, ההסתדרות הכללית ומפא""י (מפלגת פועלי ארץ-ישראל), חבר בוועד הלאומי, היושב-ראש שלו ונשיאו וחבר הכנסת בכנסת הראשונה ובכנסת השנייה.
השתייכות מפלגתית: מפא""י.. 

[קישור למידע](https://main.knesset.gov.il/About/Lexicon/Pages/ben_zvi.aspx)."
"ברקת, ראובן: יושב-ראש הכנסת בשנים 1969–1972 (בכנסת השביעית)



נולד ב-15 ביוני 1906 בטאוריג בליטא. עלה ארצה בשנת 1926. נפטר ב-5 באפריל 1972.


השכלה: למד ספרות ומשפטים באוניברסיטאות סורבון ושטרסבורג בצרפת.


בין תפקידיו ופעליו: ממייסדי תנועת החלוץ הצעיר ויושב-ראש תנועת העברי הצעיר בליטא, יושב-ראש ארגון הסטודנטים העברים בגולה ומזכ""ל הוועד הארצי למען החייל היהודי. בסוף מלחמת העולם השנייה עסק בפעילות חשאית להצלת יהודים מהשמדה. חבר הוועדה המרכזת של ההסתדרות, ראש המחלקה המדינית וראש המחלקה לענייני ערבים בהסתדרות, שגריר ישראל בנורבגיה והמזכיר הכללי של מפא""י.


השתייכות מפלגתית: המערך לאחדות פועלי ארץ ישראל, מפלגת העבודה הישראלית, מערך.. 

[קישור למידע](https://main.knesset.gov.il/About/Lexicon/Pages/barkat.aspx)."
"בחירות: על פי חוק-יסוד: הכנסת, הבחירות לכנסת אמורות להתקיים מדי ארבע שנים, אך הכנסת או ראש הממשלה רשאים לפעול להקדמת הבחירות, למשל באמצעות חוק להתפזרות הכנסת. גם אי-קבלת חוק התקציב עשויה להביא להקדמת הבחירות. אפשר שכהונת הכנסת תימשך יותר מארבע שנים: כאשר מתקצרת תקופת כהונתה של כנסת מסוימת, מתארכת תקופת כהונתה של הכנסת שאחריה.



בחלק מן המפלגות נערכות בחירות מקדימות (פריימריז), שבהן בוחרים חברי המפלגה במועמדים לכנסת. יש מפלגות שבהן מוסדות המפלגה (בדרך כלל מרכז המפלגה) בוחרים את המועמדים, ואילו במפלגות אחרות המועמדים נקבעים על ידי מנהיגיהן.


שיטת הבחירות לכנסת נדונה בעיקר בשני חוקים – חוק-יסוד: הכנסת, שנחקק בשנת 1958, וחוק הבחירות לכנסת [נוסח משולב], התשכ""ט–1969.. 

[קישור למידע](https://main.knesset.gov.il/About/Lexicon/Pages/election1.aspx)."
"בית-פרומין: בית פרומין שברחוב המלך ג'ורג' בירושלים שימש משכנה הזמני של הכנסת בשנים 1950–1966, כלומר בעת כהונת חמש הכנסות הראשונות, עד למעבר הכנסת למשכן הקבע בגבעת  רם ב-30 באוגוסט 1966.
הפעילות הענפה בבית-פרומין ב-16 השנים שבהן פעלה בו הכנסת מתועדת ב""דברי הכנסת"" ובארכיון תצלומים מקיף. נציגי דור מקימי המדינה ומנהיגיו כיהנו בו כחברי הכנסת. דוד בן-גוריון, משה שרת, לוי אשכול, מנחם בגין, יוחנן בדר, יצחק בן-אהרון, משה סנה, יוסף בורג ורבים אחרים נאמו בו נאומים שנכנסו לספרי ההיסטוריה של מדינת ישראל. גם דרמות אחדות נקשרו בזיכרון הציבורי עם בית פרומין, למשל המהומות שפרצו על רקע הסכם השילומים עם גרמניה המערבית בחודש ינואר 1952 והרימון שנזרק לעבר שולחן הממשלה בחודש אוקטובר 1957 ופצע את שר הדתות משה חיים שפירא וחברי ממשלה נוספים.

לאחר שעברה הכנסת למשכנה בגבעת רם פעל מבית  פרומין משרד התיירות, עד שנת 2004. לאחר מכן שוכנו בו בתי הדין הרבניים של מחוז ירושלים ובית הדין הגדול לערעורים.

הקרקע שבית פרומין נבנה עליה הייתה שייכת תחילה למינהל מקרקעי ישראל, אך בשנת 2002 היא נמכרה ליזם פרטי, שרכש את השטח במטרה להרוס כליל את המבנה הישן ולהקים במקומו בניין רב קומות למגורים, למלונאות ולמסחר. ביקורת ציבורית חריפה נמתחה על מכירתו של בית פרומין ועל הסכום הזעום שקיבלה המדינה תמורתו. המועצה לשימור אתרים הובילה את ההתנגדות הציבורית להריסת המבנה, ובשנת 2009 פרסם מבקר המדינה דוח חמור בנושא התנהלות המדינה בפרשת בית  פרומין.

ב-6 ביולי 2010 אישרה הכנסת את חוק מוזיאון הכנסת, התש""ע– 2010, הקובע כי יש לשחזר ולשמר את הבניין שבו שכנה הכנסת בירושלים לראשונה, מאחר שיש לו חשיבות לאומית והיסטורית בתולדות העם והמדינה, ולהקים בו, למען הציבור, מוזיאון לתולדות הכנסת ופועלה. החוק קובע גם כי מוזיאון הכנסת יפעל מטעם הכנסת וינוהל בידי מנהל שימנה יושב-ראש הכנסת. לצורך זה הועבר הבניין לקניין המדינה, ובעל הזכויות בנכס קיבל פיצויים מהמדינה.

יום כ ינון הכנסת – ט''ו בשבט

מוזיאון הכנסת. 

[קישור למידע](https://main.knesset.gov.il/About/Lexicon/Pages/beit_fromin.aspx)."
"בנט, נפתלי: ראש ממשלת ישראל מ-13 ביוני 2021 עד 1 ביולי 2022


נולד ב-25 במרץ 1972 בחיפה.



השכלה: תואר ראשון במשפטים מהאוניברסיטה העברית.



מילא תפקידים ציבוריים נוספים, ובהם: מנכ""ל מועצת יש""ע, שר בממשלות ישראל, חבר הכנסת מהכנסת התשע-עשרה עד הכנסת העשרים-וארבע.



השתייכות מפלגתית: הבית היהודי מייסודם של האיחוד הלאומי והמפד""ל החדשה, הבית היהודי בראשות נפתלי בנט, הימין החדש, ימינה בראשות איילת שקד הבית היהודי – האיחוד הלאומי, הימין החדש, ימינה, ימינה בראשות נפתלי בנט.


ביוגרפיה פוליטית. 

[קישור למידע](https://main.knesset.gov.il/About/Lexicon/Pages/benet.aspx)."
"ברמן, יצחק: יושב-ראש הכנסת בשנים 1980–1981 (בכנסת התשיעית)


נולד ב-3 ביוני 1913 בברדיצ'ב באוקראינה. עלה ארצה בשנת 1920. נפטר ב-4 באוגוסט 2013.


השכלה: בית מדרש למורים בירושלים, לימודי משפטים בלונדון. הוסמך לעורך דין.


בין תפקידיו ופעליו: חבר באצ""ל, שירת במודיעין של הצבא הבריטי, שירת בצה""ל והשתחרר בדרגת רב-סרן, מנכ""ל מפעלי קייזר פרייזר בחיפה, יושב-ראש המזכירות הארצית של מפלגת הציונים הכלליים, יושב-ראש ועדת הכנסת, שר האנרגיה והתשתית, נמנה עם מייסדי המרכז הליברלי ועמד בראשו.


השתייכות מפלגתית: הליכוד.. 

[קישור למידע](https://main.knesset.gov.il/About/Lexicon/Pages/berman.aspx)."
"גולדברג, אליעזר: מבקר המדינה ונציב תלונות הציבור בשנים 1998–2005


אליעזר גולדברג נבחר בכנסת למבקר המדינה ונציב תלונות הציבור ב-26 במאי 1998.


נולד בשנת 1931 בירושלים.



השכלה: לימודי משפטים באוניברסיטה העברית בירושלים.


בין תפקידיו ופעליו: שופט תעבורה, שופט בבית המשפט העירוני ובבית משפט השלום בירושלים, שופט בבית המשפט המחוזי וסגן נשיא בית המשפט המחוזי בירושלים, שופט בבית המשפט העליון; יושב-ראש ועדת הבחירות המרכזית לכנסת השתיים-עשרה, יושב-ראש הוועדה לבחינת דרכי ההבניה של שיקול הדעת השיפוטי בגזירת הדין ויושב-ראש הוועדה המייעצת למינוי בכירים בשירות המדינה.. 

[קישור למידע](https://main.knesset.gov.il/About/Lexicon/Pages/goldberg_eliezer.aspx)."
"גנץ, בני: יושב-ראש הכנסת מ-26 במרץ 2020 עד 17 במאי 2020 (בכנסת העשרים-ושלוש)



נולד ב 9- ביוני 1959 בישראל.



השכלה: תואר ראשון בהיסטוריה מאוניברסיטת תל אביב; תואר שני במדע המדינה מאוניברסיטת חיפה; תואר שני בניהול משאבים לאומיים מהאוניברסיטה לביטחון לאומי בוושינגטון (NDU); תואר דוקטור לשם כבוד מטעם אוניברסיטת בר אילן



בין תפקידיו ופעליו: רמטכ""ל צה""ל, יושב-ראש עמותת יד דוד בן-גוריון, יושב-ראש העמותה הציבורית
של נט""ל, ראש הממשלה החליפי ושר הביטחון.



השתייכות מפלגתית: כחול לבן, המחנה הממלכתי .. 

[קישור למידע](https://main.knesset.gov.il/About/Lexicon/Pages/beni_ganz.aspx)."
"דיון אישי: דיון במליאת הכנסת שבו כל חברי הכנסת רשאים להשתתף, כאמור בסעיף 28(ב) לתקנון הכנסת.
בדיון אישי מסגרת הזמן לכל נואם היא שלוש דקות, אלא אם כן החליט יושב-ראש הכנסת על מסגרת זמן רחבה יותר. כל אחד מחברי הכנסת רשאי להודיע למזכיר הכנסת על רצונו להשתתף בדיון, ושמו נרשם ברשימת הנואמים.
בכנסת מתקיימים דיונים אישיים רבים, ובהם דיונים בקריאה ראשונה של הצעות חוק .. 

[קישור למידע](https://main.knesset.gov.il/About/Lexicon/Pages/personal-debate.aspx)."
"דיון בפגרה: סעיף 9 לחוק הכנסת, התשנ""ד–1994, קובע כי יושב-ראש הכנסת יכנס את הכנסת לישיבה שלא בתקופת כנס הכנסת על פי דרישה של 25 מחברי הכנסת או על פי דרישת הממשלה.
לפי סעיף 21 לתקנון הכנסת, 25 חברי הכנסת רשאים לפרט בדרישתם נושא אחד או שני נושאים, ויושב-ראש הכנסת יעמיד את הנושאים על סדר-היום של הישיבה כהצעות לסדר-היום . יושב-ראש הכנסת רשאי להעמיד על סדר-היום של אותה ישיבה נושא אחד או שני נושאים נוספים לפי דרישת 25 חברי כנסת אחרים. כל הצעה לסדר-היום יכולה להיות מנומקת על ידי שני חברי כנסת.
אין בתקנון הגבלה על הנושאים שהממשלה רשאית לבקש לדון בהם בפגרה.. 

[קישור למידע](https://main.knesset.gov.il/About/Lexicon/Pages/special-debate.aspx)."
"דיון מחדש: סעיף 115 לתקנון הכנסת קובע כי על כל החלטה שהתקבלה בוועדה וטרם הונחה על שולחן הכנסת אפשר לבקש רוויזיה כדי שתידון שוב בוועדה. ככלל, על כל החלטה של הוועדה אפשר לבקש רוויזיה אחת.


לרוויזיה שני שלבים: בשלב הראשון מצביעים על עצם הבקשה לקיים רוויזיה. הודעה על קיום ההצבעה נמסרת לחברי הוועדה לפחות 30 דקות מראש. בשלב השני, אם היה רוב בוועדה בשלב הראשון, רואים את ההחלטה הקודמת כבטלה, ואז דנים ומצביעים מחדש על הנושא המהותי שבגינו התבקשה הרווי זיה.


אם בשלב הראשון לא היה רוב בוועדה לקיום הרוויזיה, החלטת הוועדה נשארת על כנה.. 

[קישור למידע](https://main.knesset.gov.il/About/Lexicon/Pages/revision.aspx)."
"דיון סיעתי: דיון במליאת הכנסת שזמן הדיבור בו ניתן לסיעות ולא לכל חברי הכנסת, והסיעות קובעות את הדוברים מטעמן, כאמור בסעיף 28(א) לתקנון .
על פי התקנון, אלה הנושאים שבהם יש לקיים דיון סיעתי:
·         כינון הממשלה או התפטרותה;
·         הודעת הממשלה שאינה נכללת מראש בסדר-היום של הכנסת, ולפי דרישה של 25 חברי הכנסת מתקיימים דיון והצבעה עליה בישיבת הכנסת הרגילה הראשונה שלאחר  הגשת הדרישה. הדרישה צריכה להיות מוגשת ליושב-ראש הכנסת בתוך שבוע ממועד המסירה של הודעת הממשלה;
·         הבעת אי-אמון בממשלה;
·         דיון בהשתתפות ראש הממשלה, כאמור בסעיף 42(ב) לחוק-יסוד: הממשלה, לפי דרישה של 40 מחברי הכנסת לפחות.


ועדת הכנסת קובעת את מסגרת הזמן לדיון הסיעתי, וכל סיעה קובעת את רשימת חבריה המשתתפים בדיון ואת סדר השתתפותם. לכל נואם מוקצות לפחות שלוש דקות. מזכיר הכנסת קובע את סדר הנואמים לפי גודל הסיעות. חבר הכנסת מסיעתו של ראש האופוזיציה נקרא לנאום ראשון, וחבר הכנסת מסיעתו של ראש הממשלה נקרא לנאום אחרון.. 

[קישור למידע](https://main.knesset.gov.il/About/Lexicon/Pages/debate-groop.aspx)."
"דין רציפות: הליך שנועד לאפשר קידום הצעת חוק שאושרה בקריאה ראשונה וחקיקתה לא הושלמה בשל התפזרות הכנסת.
על פי חוק רציפות הדיון בהצעות חוק, התשנ""ג–1993, עם התכנסותה של כנסת חדשה , הממשלה רשאית להודיע על רצונה להחיל דין רציפות על הצעת חוק ממשלתית או פרטית שאושרה בקריאה ראשונה בכנסת היוצאת. ועדה מוועדות הכנסת רשאית להודיע על רצונה להחיל דין רציפות על הצעת חוק פרטית שהועברה אליה לדיון לאחר קריאה ראשונה בכנסת היוצאת. כאשר מדובר בהצעת חוק פרטית, תנאי להחלת דין רציפות הוא שאחד מחברי הכנסת שהציעו את הצעת החוק מכהן גם בכנסת החדשה ונתן את הסכמתו לכך. לעניין זה אין הבדל אם חבר הכנסת היה יוזם של הצעת החוק או הצטרף אליה, כאמור בסעיף 97 לתקנון. הכנסת מאשרת את החלת דין הרציפות בהצבעה .


אם החליטה הכנסת להחיל דין רציפות, היא ממשיכה לדון בהצעת החוק ורשאית לנהוג בדיונים שהתקיימו בכנסת היוצאת כאילו היו דיוניה שלה.. 

[קישור למידע](https://main.knesset.gov.il/About/Lexicon/Pages/rule-of-continuity.aspx)."
"דיון בהשתתפות ראש הממשלה: על פי סעיף 42(ב) לחוק-יסוד: הממשלה, הכנסת רשאית לקיים אחת לחודש, לפי דרישה של 40 חברי כנסת לפחות, דיון בהשתתפות ראש הממשלה בנושא שהוחלט עליו. בסעיף 45 לתקנון הכנסת נקבע כי הדיון יתקיים בתוך 21 יום מקבלת הדרישה, ומפורטים בו סדרי הדיון.
את הדיון פותח אחד מחברי הכנסת שדרשו את קיומו, ולשם כך מוקצבות לו עד עשר דקות. משך הדיון כולו הוא 60 דקות, והזמן מחולק בין הסיעות לפי גודלן. ראש הממשלה נדרש להיות נוכח בכל הדיון, והוא מציג את עמדתו פעם אחת במהלכו. ראש האופוזיציה נדרש גם הוא להיות נוכח בכל הדיון, והוא רשאי לנאום מייד לאחר ראש הממשלה. דברי חבר הכנסת הפותח את הדיון, דברי ראש הממשלה ודברי ראש האופוזיציה אינם נכללים במסגרת 60 הדקות המוקצבות לדיון. בתום הדיון הכנסת מקיימת הצבעה על העמדה שהציג ראש הממשלה.. 

[קישור למידע](https://main.knesset.gov.il/About/Lexicon/Pages/prime-minister-debate.aspx)."
"דיון מהיר בוועדה: על פי סעיף 60 לתקנון הכנסת, חבר הכנסת רשאי להעלות הצעה לדיון מהיר בוועדה מוועדות הכנסת. עליו להגיש את הצעתו לנשיאות הכנסת, לצרף אליה דברי הסבר ולציין באיזו ועדה, קבועה או מיוחדת, הוא מבקש שהדיון יתקיים. נשיאות הכנסת דנה בהצעה בשבוע שבו היא התקבלה, ומחליטה אם להעבירה לוועדה – ואם כן, לאיזו ועדה.
ועדה שנשיאות הכנסת העבירה אליה נושא לדיון מהיר נדרשת להתחיל לדון בו בתוך עשרה ימים (ימי הפגרה אינם נכללים בתקופה זו). יושב-ראש הוועדה רשאי לקבוע, בהסכמת המציע, כי הדיון יתקיים בוועדת משנה של הוועדה שאליה הועבר הנושא. בסיום הדיון המהיר בוועדה מונחות מסקנותיה על שולחן הכנסת, ובמקרים מיוחדים יושב-ראש הכנסת רשאי לקבוע כי הכנסת תקיים דיון, אישי או סיעתי, במסקנות אלה.
את מסקנות הוועדה שהונחו על שולחן הכנסת מעביר יושב-ראש הכנסת לשר הנוגע בדבר, ובתוך שלושה חודשים מהיום שבו קיבל השר את המסקנות עליו להודיע בכתב ליושב-ראש הכנסת על כל פעולה שנקט בעקבותיהן. הודעת השר מונחת אף היא על שולחן הכנסת.. 

[קישור למידע](https://main.knesset.gov.il/About/Lexicon/Pages/urgent-discussion.aspx)."
"הבעת אי-אמון בממשלה: סעיף 28 לחוק-יסוד: הממשלה קובע כי הכנסת רשאית להביע אי-אמון בממשלה. חוק-היסוד קובע עוד כי הבעת אי-אמון בממשלה תיעשה בהחלטת רוב חברי הכנסת להביע אמון בממשלה אחרת, שהודיעה על קווי היסוד של מדיניותה, על הרכבה ועל חלוקת התפקידים בין השרים. הממשלה החדשה תיכון לאחר שהכנסת תביע בה אמון.

לפי סעיף 44 לתקנון הכנסת, הצעה להביע אי-אמון בממשלה מוגשת על ידי סיעה או כמה סיעות, ואפשר שתיעשה בדרך של הצעת סעיף לסדר-היום או כהצעה בסיום הדיון בסעיף העומד על סדר-היום (אך לא בדיון מוקדם בהצעת חוק ובהצעה לסדר-היום). לשם הגשת ההצעה, על הסיעה למסור למזכיר הכנסת הודעה בכתב על קווי היסוד של מדיניות הממשלה המוצעת ועל הרכבה, וחבר הכנסת המיועד לעמוד בראש הממשלה המוצעת יחתום על ההודעה. כמו כן תצורף לה הסכמת השרים המיועדים.


הצעה להביע אי-אמון בממשלה המוגשת בדרך של הצעת סעיף לסדר-היום
הצעה מסוג זה צריכה להיות מוגשת בצירוף עילת ההצעה עד לנעילת ישיבת הכנסת ביום הדיונים האחרון בשבוע – בדרך כלל יום רביעי. הדיון בהצעה יתקיים ביום שני בשבוע שלאחר מכן.

הסיעה שהגישה את הצעת האי-אמון מנמקת אותה במסגרת זמן של עשר דקות. אם הוגשו כמה הצעות להביע אי-אמון בממשלה, מנמקות הסיעות את הצעותיהן, כל אחת במסגרת זמן של עשר דקות. הממשלה, באמצעות אחד השרים, מציגה את תשובתה על ההצעה, ואם הוגשו כמה הצעות בכמה נושאים, היא מציגה את תשובתה לאחר כל אחת מהן. לאחר תשובת הממשלה מתקיים דיון סיעתי, ואם הוגשו כמה הצעות, מתקיים דיון סיעתי משולב. לאחר הדיון, הכנסת מצביעה על ההצעה או על ההצעות.
הצעה להביע אי-אמון בממשלה הבאה כהצעה בסיום הדיון בסעיף שמתקיימת בו הצבעה
במקרה כזה מתקיימת הצבעה אחת בלבד – הן על הסעיף העומד על סדר-היום והן בנושא הבעת האי-אמון בממשלה. ההצבעה כאמור תידחה לישיבת הכנסת הראשונה בשבוע שלאחר השבוע שבו הוגשה, אלא אם כן הממשלה מבקשת שהיא תתקיים מייד.
>  עבודת המליאה. 

[קישור למידע](https://main.knesset.gov.il/About/Lexicon/Pages/NoConfidence.aspx)."
"הכרזת העצמאות: ביום ה' באייר התש""ח, 14 במאי 1948, הכריזו חברי מועצת העם על הקמת המדינה וחתמו על הכרזת העצמאות.
להכרזה ארבעה חלקים: תיאור של תולדות העם היהודי, של מאבקו לחידוש חייו המדיניים ושל ההכרה הבין-לאומית בזכותו זו; הכרזה על הקמת מדינת ישראל; הצהרה על העקרונות שינחו את המדינה; פנייה אל האו""ם, אל התושבים הערבים של המדינה, אל מדינות ערב ואל יהדות הגולה.
בהכרזה נקבעו המתווה להקמת מוסדות השלטון של המדינה ועקרונות בדבר אופייה של המדינה, ואף על פי שאין לראות בה חוק או מסמך משפטי רגיל, היא נחשבת בעלת משמעות משפטית, נזכרת בפסקי דין של בית-המשפט העליון לצורכי פרשנות, ואף בכמה חוקים שחוקקה הכנסת.
החוקים החשובים שבהם נזכרת הכרזת המדינה הם חוק-יסוד: כבוד האדם וחירותו וחוק-יסוד: חופש העיסוק , ונאמר בהם: ""זכויות היסוד של האדם בישראל מושתתות על ההכרה בערך האדם, בקדושת חייו ובהיותו בן-חורין, והן יכובדו ברוח העקרונות שבהכרזה על הקמת מדינת ישראל.""
בהתאם לחוק הכנסת, התשנ""ד–1994, בישיבת הפתיחה של הכנסת קוראים קטעים מתוך הכרזת העצמאות.. 

[קישור למידע](https://main.knesset.gov.il/About/Lexicon/Pages/independence.aspx)."
"הסתייגות בוועדה: בעת הכנת הצעת חוק בוועדה לקריאה השנייה והשלישית, רשאי חבר הכנסת, שר או סגן שר, שהחוק קשור לתחום אחריות המשרד שבו הוא מכהן, להציע תיקונים להצעת החוק.
אם החליטה הוועדה לדחות הצעה לתיקון הצעת החוק, או אם היו הקולות בוועדה שקולים בעד הצעת התיקון ונגדה, רשאי מציע ההצעה לבקש כי היא תצורף כהסתייגות לנוסח הצעת החוק שיונח על שולחן הכנסת לקריאה השנייה והשלישית, בהתאם לסעיף 86 לתקנון הכנסת.
בדיון במליאת הכנסת בקריאה השנייה ניתנת למסתייג הזדמנות לנמק את הסתייגותו, ולאחר מכן הכנסת מצביעה על ההסתייגויות באופן המאפשר לה להפוך את החלטת הוועדה ולכלול את ההסתייגויות בנוסח הסופי של החוק.. 

[קישור למידע](https://main.knesset.gov.il/About/Lexicon/Pages/reservation.aspx)."
"הצעות לסדר-היום: חברי הכנסת מעלים נושאים לדיון במליאת הכנסת באמצעות הצעות לסדר-היום. בקשה להעלאת הצעה לסדר-היום ובה דברי הסבר מוגשת ליושב-ראש הכנסת בכתב עד השעה 11:00 ביום שני.
יש שני סוגים של הצעות לסדר-היום: הצעה רגילה והצעה דחופה.
הצעה רגילה באה בכלל מכסת ההצעות לסדר-היום של הסיעה , שנקבעת על ידי ועדת הכנסת. ההצעה מוגשת ליושב-ראש הכנסת לשם אישורה. בדיון המוקדש להצעות לסדר-היום, בדרך כלל ביום רביעי, חבר הכנסת שהציע את ההצעה מנמק אותה במסגרת זמן של עשר דקות.
הצעה דחופה אינה באה ממכסת ההצעות לסדר-היום של הסיעה. כל חבר כנסת רשאי לבקש כי הצעה אחת לסדר-היום שהגיש בשבוע מסוים תידון כהצעה דחופה. הצעה מאושרת כהצעה דחופה לסדר-היום אם נשיאות הכנסת סבורה שנושא ההצעה הוא בעל חשיבות או דחיפות מיוחדות. נשיאות הכנסת מאשרת בכל שבוע עד חמש הצעות דחופות לסדר-היום. מסגרת הזמן להנמקת הצעה דחופה היא שלוש דקות.
חבר הכנסת רשאי לערער לוועדת הכנסת על אי-אישור הצעה לסדר-היום שהגיש, וכן רשאי הוא לערער אם נשיאות הכנסת לא אישרה את דחיפותה של הצעתו.

לאחר שחבר הכנסת המציע מנמק את ההצעה במליאת הכנסת, הממשלה רשאית  להביע את עמדתה באמצעות ראש הממשלה, השר שהנושא המוצע נמצא בסמכותו או סגנו, ואם הנושא נמצא בסמכות ראש הממשלה – גם השר המקשר בין הממשלה לבין הכנסת. לאחר שנשמעה עמדת הממשלה רשאים שניים מחברי הכנסת להביע את עמדתם ביחס להצעה, וכן להציע אם הנושא המוצע לא ייכלל בסדר-היום  או שיידון בוועדה . המליאה מחליטה בהצבעה אם לדון בהצעה במליאת הכנסת, להעבירה לדיון בוועדה או שלא לכלול אותה בסדר-היום של הכנסת.. 

[קישור למידע](https://main.knesset.gov.il/About/Lexicon/Pages/motion-agenda.aspx)."
"הרצוג, חיים: נשיא מדינת ישראל בשנים 1983–1993
נולד ב-17 בספטמבר 1918 בבלפסט באירלנד. עלה ארצה בשנת 1935. נפטר ב-17 באפריל 1997.
השכלה: לימודים בישיבות ""חברון"" ו""מרכז הרב""; לימודים בבית הספר למשפטים של ממשלת המנדט בארץ   ישראל; לימודים באוניברסיטאות לונדון וקיימבריג'; מוסמך במשפטים; בוגר המכללה הצבאית המלכותית של בריטניה.
מילא תפקידים ציבוריים נוספים, ובהם: לוחם וקצין ב""הגנה"", בצבא הבריטי ובצה""ל, מנהל אגף הביטחון בסוכנות היהודית, הנספח הצבאי של נציגות ישראל בארצות הברית ובקנדה, אלוף בצה""ל, המושל הצבאי של ירושלים והגדה המערבית מתום מלחמת ששת הימים, פרשן צבאי של ""קול ישראל"" במלחמת ששת הימים ובמלחמת יום הכיפורים, שגריר ישראל באו""ם וחבר הכנסת בכנסת העשירית.
השתייכות מפלגתית: המערך.. 

[קישור למידע](https://main.knesset.gov.il/About/Lexicon/Pages/herzog_cha.aspx)."
"הודעה: לפי סעיף 34 לתקנון הכנסת, יושב-ראש ישיבת הכנסת רשאי לאפשר לחבר הכנסת למסור הודעה אישית אם חבר הכנסת ביקש לעשות זאת לשם תיקון אי-הבנה בקשר לדבריו בכנסת או בעקבות האשמה שהושמעה כלפיו בכנסת.
גם סיעה יכולה למסור הודעה באמצעות אחד מחבריה.. 

[קישור למידע](https://main.knesset.gov.il/About/Lexicon/Pages/notification.aspx)."
"הלל, שלמה: יושב-ראש הכנסת בשנים 1984–1988 (בכנסת האחת-עשרה)



נולד ב-9 באפריל 1923 בבגדד בעיראק. עלה ארצה בשנת 1934. נפטר ב-8 בפברואר 2021.



השכלה: למד מדעי המדינה, כלכלה ומינהל ציבורי באוניברסיטה העברית.


בין תפקידיו ופעליו: ממייסדי קיבוץ מעגן מיכאל, פעל בשליחות המוסד לעלייה ב' להעלאת יהודי עיראק, סוריה, לבנון, איראן ומצרים לישראל. היה שגריר ישראל בגינאה ובמדינות נוספות באפריקה, חבר במשלחת הקבע של ישראל לאו""ם, מנהל מחלקת אפריקה במשרד החוץ, סמנכ""ל במשרד החוץ לענייני המזרח התיכון, שר המשטרה, שר הפנים, היושב-ראש העולמי של קרן היסוד ונשיא המועצה לשימור אתרי מורשת בישראל.


השתייכות מפלגתית: מפלגת פועלי ארץ ישראל, המערך לאחדות פועלי ארץ ישראל, מפלגת העבודה הישראלית, מערך .. 

[קישור למידע](https://main.knesset.gov.il/About/Lexicon/Pages/Hillel.aspx)."
"הפרדת הרשויות: הפרדת הרשויות היא עיקרון שלטוני המיושם בדמוקרטיות, ולפיו סמכויות השלטון מתפצלות לרשויות נפרדות הבוחנות, מאזנות ובולמות זו את זו. על פי עיקרון זה, כוחה של המדינה נחלק לזרועות נפרדות: הרשות המחוקקת, הרשות המבצעת והרשות השופטת.
במדינת ישראל הרשות המחוקקת היא הכנסת, הרשות המבצעת היא הממשלה, ובה שרים הממונים על משרדים ממשלתיים ובראשם ראש הממשלה, והרשות השופטת היא מערכת בתי המשפט.. 

[קישור למידע](https://main.knesset.gov.il/About/Lexicon/Pages/separation-powers.aspx)."
"הצעת חוק: לכל חוק שנחקק בכנסת קודמת הצעת חוק שמגישים חברי הכנסת (הצעת חוק פרטית) או הממשלה (הצעת חוק ממשלתית), ובמקרים יוצאי דופן – ועדה של הכנסת (הצעת חוק מטעם ועדה).
הצעת חוק היא הצעה לחוק חדש, לתיקון של חוק קיים או לביטול של חוק קיים.
תפקידה העיקרי של הכנסת הוא לחוקק חוקים, וקידום הצעות החוק במליאה נעשה בכמה שלבים, המכונים ""קריאות"". בכל קריאה הצעת החוק נדחית או מתקבלת לפי הצבעת חברי הכנסת במליאה. בין הקריאות במליאה מתקיימים דיונים בוועדות הכנסת, ושם הן גם מוכנות לשלבי החקיקה הבאים.
בעוד הצעת חוק ממשלתית או הצעת חוק מטעם ועדה נדרשות לעבור קריאה ראשונה, שנייה ושלישית, הצעת חוק פרטית צריכה לעבור גם קריאה טרומית (דיון מוקדם).
לאחר הקריאה השלישית, החוק שהתקבל מתפרסם ב""רשומות – ספר החוקים"".. 

[קישור למידע](https://main.knesset.gov.il/About/Lexicon/Pages/law_main.aspx)."
"הרצוג, יצחק: נשיא מדינת ישראל (נבחר בשנת 2021)



נולד ב-22 בספטמבר 1960 בתל אביב.



השכלה: בעל תואר ראשון במשפטים מאוניברסיטת תל אביב, למד לימודים אקדמיים נוספים באוניברסיטאות קורנל וניו יורק; עורך דין במקצועו.



מילא תפקידים ציבוריים נוספים, ובהם: מזכיר המועצה הכלכלית-חברתית, יושב-ראש הרשות הלאומית למלחמה בסמים, מזכיר הממשלה, חבר הכנסת, שר בממשלות ישראל, יושב-ראש סיעת העבודה, ראש האופוזיציה, יושב-ראש מפלגת המחנה הציוני, יושב-ראש הסוכנות היהודית.



השתייכות מפלגתית: העבודה-מימד, העבודה-מימד-עם אחד, העבודה בראשות אהוד ברק, מפלגת העבודה הישראלית, המחנה הציוני.. 

[קישור למידע](https://main.knesset.gov.il/About/Lexicon/Pages/herzog_itz.aspx)."
"הוראת שעה: חקיקה הנקבעת לתקופה מוגבלת.
בדרך כלל כאשר ח קיקה נקבעת כהוראת שעה, הדבר נעשה כדי לאפשר לבחון את יישומה עד לקביעת הסדר של קבע.. 

[קישור למידע](https://main.knesset.gov.il/About/Lexicon/Pages/temporary-order.aspx)."
"המנון, ההמנון הלאומי: כֹּל עוֹד בַּלֵּבָב פְּנִימָה
נֶפֶשׁ יְהוּדִי הוֹמִיָּה,
וּלְפַאֲתֵי מִזְרָח, קָדִימָה,
עַיִן לְצִיּוֹן צוֹפִיָּה,
עוֹד לֹא אָבְדָה תִּקְוָתֵנוּ,
הַתִּקְוָה בַּת שְׁנוֹת אַלְפַּיִם,
לִהְיוֹת עַם חָפְשִׁי בְּאַרְצֵנוּ,
אֶרֶץ צִיּוֹן וִירוּשָׁלַיִם.
את ההמנון הלאומי ירשה המדינה מהתנועה הציונית. הגרסה הראשונה של השיר – שנקרא במקור ""תקוותנו"" – נכתבה בידי המשורר נפתלי הרץ אימבר בסביבות שנת 1878, ופורסמה בירושלים בשנת 1886. השיר הולחן לאחר מכן בידי שמואל כהן, שביסס את הלחן על שיר עם מולדבי-רומני.
את ""תקוותנו"" שרו לראשונה בקונגרס הציוני החמישי ב-1901. הקונגרס השביעי ב-1905 הסתיים בשירת ""התקווה"" – הגרסה החדשה של השיר. רק בשנת 1933 הכריז הקונגרס ה-18 רשמית על השיר כהמנון של התנועה הציונית.
התקווה התקבלה באופן טבעי כהמנון המדינה, אך רק בשנת 2004 עוגנה בחוק הסמל, הדגל והמנון המדינה, התש""ט–1949.. 

[קישור למידע](https://main.knesset.gov.il/About/Lexicon/Pages/hatikva.aspx)."
"הצבעות במליאה: הכנסת מקבלת את החלטותיה באמצעות הצבעות של חברי הכנסת .
אלה הם סוגי ההצבעות:
בהתאם לסעיף 36 לתקנון הכנסת, בדרך כלל חברי הכנסת מצביעים באמצעות מערכות ההצבעה האלקטרונית שבשולחנותיהם.
יושב-ראש ישיבת הכנסת רשאי להחליט כי הצבעה המתקיימת כחלק מסדרת הצבעות תתקיים  בהרמת יד , אלא אם כן נשמעה התנגדות של אחת הסיעות.
הצבעה שמית מתקיימת לפי דרישה בכתב של 20 חברי הכנסת לפחות או לפי דרישת הממשלה.
הצבעה חשאית נעשית במקרים בהם הדבר נקבע במפורש בחוק, ככלל במקרים של בחירת אנשים לתפקידים מסוימים (כמו למשל בחירת נשיא המדינה, מבקר המדינה, ונציגי הכנסת בוועדה לבחירת נושאי משרה שיפוטית).
לפני כל הצבעה או סדרת הצבעות מזכיר הכנסת מודיע על כך בצלצול, שנשמע ברחבי המשכן. בתום כל הצבעה יושב-ראש הישיבה קובע את תוצאותיה ומכריז עליהן. אם תוצאות ההצבעה שקולות, ההצעה אינה מתקבלת.. 

[קישור למידע](https://main.knesset.gov.il/About/Lexicon/Pages/VoteAbout.aspx)."
"הרכבת הממשלה: חוק-יסוד: הממשלה קובע כי בתוך שבעה ימים מפרסום תוצאות הבחירות לכנסת יטיל נשיא המדינה על אחד מחברי הכנסת שהסכים לכך את תפקיד הרכבת הממשלה. הנשיא יעשה זאת לאחר התייעצויות עם נציגי הסיעות.

חבר הכנסת שעליו הטיל נשיא המדינה את התפקיד יעשה זאת בתוך 28 יום. הנשיא רשאי להאריך תקופה זו בתקופות נוספות, ובלבד שלא יעלו יחד על 14 יום.
עם סיום הרכבת הממשלה חבר הכנסת מודיע על כך לנשיא המדינה וליושב-ראש הכנסת, ויושב-ראש הכנסת קובע ישיבה לצורך כינון הממשלה. חבר הכנסת שהרכיב את הממשלה יעמוד בראשה.
משהורכבה הממשלה, היא מתייצבת לפני הכנסת, מודיעה על קווי היסוד של מדיניותה, על הרכבה ועל חלוקת התפקידים בין השרים ומבקשת את אמון הכנסת. הממשלה תיכון משהביעה בה הכנסת אמון, ובאותה שעה מתחילים ראש הממשלה והשרים את כהונתם.
הליכים אלו להרכבת ממשלה חדשה יכולים להתקיים לא רק לאחר הבחירות לכנסת אלא גם לאחר התפרקות הממשלה, למשל במקרה שבו ראש הממשלה נפטר או התפטר.
עד שקמה ממשלה חדשה, הממשלה היוצאת ממשיכה במילוי תפקידיה.
> כל ממשלות ישראל. 

[קישור למידע](https://main.knesset.gov.il/About/Lexicon/Pages/Formation-Government.aspx)."
"הרצל, בנימין זאב: חוזה מדינת היהודים, אבי הציונות המדינית ומייסד ההסתדרות הציונית העולמית.
נולד בשנת 1860 בבודפשט בהונגריה. נפטר בשנת 1904 באוסטריה.
השכלה: ד""ר למשפטים מאוניברסיטת וינה.
בין תפקידיו ופעליו: במסגרת עבודתו העיתונאית סיקר את פרשת דרייפוס, יזם פגישות עם בעלי הון יהודים, עם הסולטן הטורקי ועם קיסר גרמניה במטרה לקדם את הקמת מדינה יהודית בארץ ישראל, יזם וכינס את הקונגרס הציוני, הקים את ההסתדרות הציונית והיה נשיאה, יזם את הקמת בנק אוצר התיישבות היהודים ואת הקרן הקיימת לישראל, בא בדברים עם ממשלת בריטניה להשגת זיכיון להתיישבות יהודית בחבלי ארץ שהיו נתונים בחסותה וקרובים לארץ ישראל, הציג בקונגרס הציוני את תוכנית אוגנדה – הצעה ליישב יהודים באוגנדה – והדגיש שלא הפסיק א ת מאמציו ליישב יהודים בארץ ישראל. בזכות פעילותו קיבל העם היהודי הכרה כאומה בין האומות, התנועה הציונית הפכה לתנועה עולמית וההסתדרות הציונית הוכרה כארגון מדיני המייצג את העם היהודי. מכאן הוליכה הדרך להצהרת בלפור ולייסוד מדינת ישראל.
הנצח ת זכר בנימין זאב הרצל

חוק בנימין זאב הרצל (ציון זכרו ופועלו), התשס""ד–2004. 

[קישור למידע](https://main.knesset.gov.il/About/Lexicon/Pages/hertzel.aspx)."
"הכרזה על מצב חירום: משנת 1996 הסמכות להכריז על מצב חירום מעוגנת בסעיף 38 לחוק-יסוד: הממשלה. החוק מסמיך את הכנסת להכריז על מצב חירום, אך מותיר בידי הממשלה את הסמכות לעשות זאת במידת הצורך לפני כינוס הכנסת, לתקופה שלא תעלה על שבעה ימים.
חוק-היסוד קובע כי תוקף הכרזה על מצב חירום לא יעלה על שנה. בסעיף 69 לתקנון הכנסת נקבע כי הכרזה על מצב חירום מתקבלת במליאת הכנסת לפי המלצה של ועדה משותפת של ועדת החוץ והביטחון וועדת החוקה, חוק ומשפט. בסמכותה של הכנסת לבטל את מצב החירום בכל עת, בין שהוא הוכרז על ידה ובין שהוכרז על ידי הממשלה. הכרזה על מצב חירום מתפרסמת ברשומות.
אף שהנסיבות ששררו במדינת ישראל בשנותיה הראשונות השתנו, קיים מאז מצב חירום על פי הגדרות אלו, והכנסת והממשלה מאריכות אותו באופן עקבי. הסיבה לכך היא שבמשך השנים נחקקו חוקים רבים ובהם הוראות המותנות בקיומו של מצב חירום, וביטול מצב החירום יביא לביטולן של הוראות אלה. בשנים האחרונות פועלות הכנסת והממשלה לניתוק החקיקה שהצורך בה קיים גם בשגרה  מהזיקה להכרזה על מצב חירום.. 

[קישור למידע](https://main.knesset.gov.il/About/Lexicon/Pages/emergency-announcment.aspx)."
"הסכמי קמפ דייוויד: מסגרת לשלום במזרח התיכון, אשר נחתמה על  ידי נשיא ארצות הברית גי'מי קרטר, נשיא מצרים אנואר סאדאת וראש ממשלת ישראל מנחם בגין ב-17 בספטמבר 1978. מצד ישראל השתתפו בדיונים, נוסף על בגין, שר החוץ משה דיין   ושר הביטחון עזר ויצמן . המפגש בקמפ דייוויד, אשר התקשורת לא הורשתה לסקרו, בא לאחר כמה חודשים של מבוי סתום בתהליך השלום.
בקמפ דייוויד נחתמו שני הסכמים. ההסכם הראשון, ""מסגרת לשלום במזרח התיכון"", הצהיר שהחלטות מועצת הביטחון 242 ו-338 הן הבסיס החוקי לשלום. חלק אחד שלו עסק בגדה המערבית וברצועת עזה וקרא להחלת תוכנית אוטונומיה בשטחים, שתוחלף בהסדר של קבע לאחר חמש שנים; החלק האחר עסק בתהליך הנורמליזציה בין שתי המדינות, וקבע שאחריו יבואו הסכמים דומים בין ישראל לירדן, סוריה ולבנון. ההסכם השני היה ""מסגרת לכריתת ח וזה שלום בין מצרים וישראל"", והוא התבסס על נסיגה שלמה של ישראל מחצי האי סיני ""עד לגבול הבין-לאומי המוכר בין מצרים ובין ארץ ישראל המנדטורית"", שאחריה ייכונו בין המדינות יחסים נורמליים, הכוללים הכרה ויחסים דיפולומטיים, כלכליים ותרבותיים.
למצרים חשוב היה לקשור את ההסכמים הנוגעים לשטחים עם תהליך השלום בינה לבין ישראל, כדי למנוע האשמות בדבר הזנחת העניין הפלסטיני (אם כי למעשה מצרים עלתה על דרך השלום הנפרד עם ישראל). מטרתה העיקרית של ישראל הייתה שלא להיראות כמי שמוותרת על הזכות לריבונות ביהודה, שומרון ורצועת עזה, אולם בהסכמים אלו היא הודתה לראשונה שבקשר להסדר הקבע בגדה המערבית ורצועת עזה יש להכיר ""בזכויות החוקיות של ערביי ארץ ישראל וצורכיהם הצודקים"". ישראל גם הסכימה שבתקופת המעבר ירדן תהיה מעורבת באופן פעיל בתהליכים באזור שבו תחול האוטונומיה.
אל ההסכמים נלוו איגרות בדבר מעמדה של ירושלים, שבהן הצהיר בגין שירושלים לא תחולק ותישאר עיר הבירה של ישראל, וסאדאת הצהיר שירושלים הערבית היא חלק מהגדה המערבית ויש להחזירה לריבונות ערבית. קרטר גם אישר שבגין הודיע לו שישראל רואה במונחים ""פלסטינים"" ו""העם הפלסטיני"" מונחים זהים ל""ערביי ארץ ישראל"".
הכנסת אישרה את הסכמי קמפ דייוויד ב-27 בספטמבר 1978; 84 חברי הכנסת (כולל רוב חברי המערך) הצביעו בעדם, 13 חברי הכנסת (כולל משה ארנס מהליכוד ושלמה הלל  מהמערך) הצביעו נגד, מכיוון שהיתה בהסכמים התחייבות ישראלית לנסיגה מכל סיני; 17 חברי הכנסת נמנעו (ובהם יצחק שמיר מהליכוד ויגאל אלון  מהמערך).



> הסכמי קמפ-דייוויד

> הכנסת מאשרת את הסכמי קמפ-דייוויד. 

[קישור למידע](https://main.knesset.gov.il/About/Lexicon/Pages/camp_david.aspx)."
"וייס, שבח: יושב-ראש הכנסת בשנים 1992–1996 (בכנסת השלוש-עשרה)



נולד ב-5 ביולי 1935 בפולין. עלה ארצה בשנת 1947. נפטר ב-3 בפברואר 2023.



השכלה: דוקטור  לפילוסופיה בתחום מ דעי המדינה.


בין תפקידיו ופעליו: הקים את המחלקה לתקשורת ולימודי חוץ באוניברסיטת חיפה, חבר מועצת עיריית חיפה, חבר הנהלת עיריית חיפה, משקיף מטעם  הכנסת במועצת אירופה, שגריר ישראל בפולין, ייסד את הקתדרה ללימודי ישראל באוניברסיטת ורשה. כתב ספרים רבים בנושאי מדעי המדינה, השלטון המקומי וסוציולוגיה פוליטית של ישראל, וכן בנושאי השואה ובנושאי עבודת הכנסת. נוסף על כך כתב ספרים רבים לילדים ולנוער.


השתייכות מפלגתית: המערך, מפלגת העבודה הישראלית.. 

[קישור למידע](https://main.knesset.gov.il/About/Lexicon/Pages/wise.aspx)."
"ועדה מיוחדת: ועדה שבוחרת מליאת הכנסת, לפי הצעה של ועדת הכנסת, רק לתקופת כהונתה של הכנסת שמינתה אותה או לתקופה קצרה יותר. דין ועדה מיוחדת כדין ועדה קבועה, פרט לתקופת כהונתה. בחוק-יסוד: הכנסת ובסעיף 108 לתקנון הכנסת ועדה מיוחדת מכונה ""ועדה לעניין מסוים"".
ועדות מיוחדות יכולות לקום לצורך דיון בהצעת חוק או בהצעה לסדר-היום, אך אפשר כי יהיו להן סמכויות בנושאים רחבים יותר.
בכנסת העשרים וחמש ובאלו שלפניה כיהנו כמה ועדות מסוג זה, לדוגמה: הוועדה המיוחדת למאבק בנגע הסמים והאלכוהול, הוועדה המיוחדת לזכויות הילד, הוועדה המיוחדת לפניות הציבור ועוד.. 

[קישור למידע](https://main.knesset.gov.il/About/Lexicon/Pages/specific_committees.aspx)."
"ועדה, ועדה המסדרת: חוק הכנסת, התשנ""ד–1994, קובע בסעיף 2א כי הכנסת תבחר, מוקדם ככל האפשר לאחר היבחרה, ועדה מסדרת. בראש הוועדה יעמוד חבר הכנסת מהסיעה של חבר הכנסת שעליו הטיל נשיא המדינה את התפקיד להרכיב ממשלה, והייצוג בה ייקבע לפי גודלן היחסי של הסיעות,  ובלבד שלכל סיעה של ארבעה חברים או יותר יהיה נציג בוועדה. סיעה שאין לה נציג בוועדה המסדרת רשאית להודיע כי אחד מחבריה ישמש בוועדה משקיף מטעמה, ללא זכות הצבעה.
עוד לפני מושב הפתיחה של הכנסת מזמין מזכיר הכנסת את נציגי כל הסיעות שנבחרו לכנסת כדי להכין הצעה להרכב הוועדה המסדרת. ההצעה מובאת לאישור מליאת הכנסת.
תפקיד הוועדה המסדרת הוא להביא לאישור הכנסת את הרכבן של ועדות הכנסת הקבועות, ועד לבחירתן רשאית הוועדה המסדרת לבחור ועדות זמניות לענייני כספים ולענייני חוץ וביטחון.


לוועדה המסדרת מסורות, עד לבחירתה של ועדת הכנסת , סמכויות ועדת הכנסת הנוגעות לסדרי הבית ולדיוני הכנסת.. 

[קישור למידע](https://main.knesset.gov.il/About/Lexicon/Pages/arrange_committee.aspx)."
"ועדת האתיקה: ועדה העוסקת בדין האתי החל על חברי כנסת ודנה בקובלנות נגד חברי הכנסת בנושאים הקשורים לכללי האתיקה של הכנסת. הוועדה מופקדת גם על פרשנות כללי האתיקה, וכן היא מטפלת בענייני אתיקה אחרים בכנסת, כגון אישור נסיעות של חברי הכנסת לחו""ל שלא במימון הכנסת.
חברי הוועדה הם ארבעה חברי הכנסת שממנה יושב-ראש הכנסת בהתאם לסעיף 13ד לחוק חסינות חברי הכנסת, זכויותיהם וחובותיהם, התשי""א–1951. שניים מהחברים הם מסיעות הקואליציה ושניים מסיעות האופוזיציה.
ועדת האתיקה רשאית להטיל על חבר הכנסת שהפר את כללי האתיקה סנקציות שונות כגון נזיפה, הרחקה מישיבות הכנסת, שלילת רשות דיבור במליאה או בוועדות ואיסור הגשת הצעות חוק והצעות לסדר-היום, ואולם הוועדה אינה רשאית לשלול מחבר הכנסת את זכותו להצביע. כמו כן, הוועדה רשאית לשלול מחבר הכנסת שכר ותשלומים אחרים בשל היעדרויות רבות מישיבות הכנסת בלא הצדקה סבירה, או לתקופה של  שבועיים לכל היותר, אם החליטה על הרחקתו של חבר הכנסת מישיבות הכנסת לתקופה זו או מעבר לכך.
החלטותיה המפורטות של הוועדה שבהן הוטלו סנקציות על חברי הכנסת מונחות על שולחן הכנסת.. 

[קישור למידע](https://main.knesset.gov.il/About/Lexicon/Pages/ethics-commitee.aspx)."
"ועדת חקירה פרלמנטרית: סעיף 22 לחוק-יסוד הכנסת קובע כי הכנסת רשאית למנות ועדות חקירה, אם על ידי הסמכת אחת הוועדות הקבועות ואם על ידי בחירת ועדה מבין חבריה, כדי לחקור נושאים מסוימים על פי החלטת הכנסת .
בהתאם לסעיף 129 לתקנון הכנסת, ועדת הכנסת מכינה הצעה להקים ועדת חקירה פרלמנטרית ומביאה את הצעתה לאישור מליאת הכנסת. בהתאם לסעיף 135 לתקנון, לוועדת חקירה פרלמנטרית יהיו הסמכויות הנתונות לוועדה קבועה בכל הנוגע לסדרי הדיון, לזימון ולקבלת מידע.
עם סיום עבודתה של ועדת חקירה פרלמנטרית היא מניחה על שולחן הכנסת דוח המפרט את פעולותיה ומסקנותיה.. 

[קישור למידע](https://main.knesset.gov.il/About/Lexicon/Pages/ParInqCommittees.aspx)."
"ויצמן, חיים: נשיא מדינת ישראל בשנים 1948–1952
נולד ב-17 בנובמבר 1874 במוטול, רוסיה (כיום בבלארוס). נפטר ב-9 בנובמבר 1952.
השכלה: דוקטור לכימיה. בעבודתו כמדען המציא שיטה להפקת אצטון מתירס, ועל בסיס המצאה זו הוקמה תעשיית חירום שסייעה למאמץ המלחמתי של בריטניה במלחמת העולם הראשונה.
בין תפקידיו ופעליו: השפיע באופן מכריע על המהלך הדיפלומטי שהוביל להצהרת בלפור, ראש המשלחת הציונית לארץ  ישראל (ועד הצירים), נשיא ההסתדרות הציונית העולמית, מייסד הסוכנות היהודית המורחבת וממקימי ""קרן היסוד"". יזם  את הקמת מכון המחקר על שם דניאל זיו ברחובות (שלאחר הרחבתו נקרא מכון ויצמן) וכיהן כנשיאו. היה נשיא מועצת המדינה הזמנית, ובפברואר 1949 בחרה בו הכנסת לנשיא המדינה.. 

[קישור למידע](https://main.knesset.gov.il/About/Lexicon/Pages/weitzman_ch.aspx)."
"ועדה משותפת: ועדה שמרכיבים אותה חברים מכמה ועדות, כאמור בסעיף 110 לתקנון הכנסת.
ועדה משותפת מתמנה אם בחיקוק ניתנה סמכות לוועדה המשותפת לכמה ועדות, או אם החליטה ועדת הכנסת להעביר הצעת חוק או הצעה לסדר-היום לוועדה משותפת לשתי ועדות.
ועדת הכנסת בוחרת את חברי הוועדה המשותפת – במספר שווה של חברים מכל אחת מהוועדות – וכן קובעת את יושב-ראש הוועדה המשותפת מקרב חברי הוועדה ששמה נזכר ראשון בחיקוק, או הוועדה שלדעת ועדת הכנסת העניין נוגע לה יותר מבחינת תחומי העניין שלה.
פעילותה של ועדה משותפת, שהוקמה לצורך דיון בהצעת חוק או בהצעה לסדר-היום מסתיימת עם סיום הדיון בהצעת החוק או בהצעה לסדר-היום שהועברה  אליה.. 

[קישור למידע](https://main.knesset.gov.il/About/Lexicon/Pages/joint-committee.aspx)."
"ועדות ציבוריות: הכנסת ממנה ועדות ציבוריות לשם ליבון נושאים הנוגעים לחברי הכנסת, לתנאי השכר שלהם, לבחירות וכדומה. בוועדות אלה חברים מומחים בתחום עיסוקן של הוועדות, אנשי ציבור וכן חברי הכנסת בעבר ובהווה. מקום התכנסותן של ועדות אלו אינו בהכרח משכן הכנסת, אך הכנסת מספקת להן שירותי משרד וסיוע מקצועי, לרבות ייעוץ משפטי.

ועדות אלו מתמנות מכוח החוק או ביוזמתם של יושב-ראש הכנסת או יושב-ראש ועדת הכנסת.
ועדות המתמנות מכוח החוק
יש כמה ועדות ציבוריות הקשורות לכנסת וקמות מכוח הוראות חוק:
הוועדה הציבורית שתפקידה להמליץ על שכר ותשלומים אחרים לחברי הכנסת: ועדה זו נבחרת על ידי מליאת הכנסת לפי סעיף 52 לחוק הכנסת, התשנ""ד–1994. יש בה שלושה נציגי ציבור, ותקופת כהונתה היא חמש שנים. בעבר מינו יושבי-ראש הכנסת ועדות לנושא שכרם ותנאיהם של חברי הכנסת וחברי הכנסת לשעבר, אך עד 2003 לא הייתה חובה לעשות כן. בראשות הוועדות שהוקמו באופן וולונטרי בעבר עמדו ד""ר יצחק נבנצל, פרופ' אריאל רוזן-צבי ופרופ' יצחק גל-נור. בשנים 2014–2019 כיהנה ועדה ציבורית לבחינת שכר חברי הכנסת בראשות פרופ' חיים לוי, וב-2021 הוקמה ועדה ציבורית לעניין זה בראשות פרופ' יובל אלבשן.

הוועדה לעניין קביעת יחידת המימון, המוקמת לפי סעיף 1א לחוק מימון מפלגות, התשל""ג–1973: בראש הוועדה עומד שופט שממנה נשיא בית-המשפט העליון. את שני החברים האחרים ממנה יושב-ראש הכנסת, ועל אחד מהם להיות חבר בסגל האקדמי של מוסד להשכלה גבוהה. תפקיד הוועדה הוא לקבוע את שיעור יחידת המימון שעל פיה משלמת המדינה את הוצאות המפלגות בתקופת הבחירות ואת הוצאותיהן השוטפות בכל חודש במשך הקדנציה. ועדה זו אף עוסקת בפריסת חובות של מפלגות. תקופת כהונתה של הוועדה היא ארבע שנים.
הוועדה לקביעת ההשתתפות בהוצאות משפטיות לחברי הכנסת, המוקמת לפי סעיף 10א לחוק חסינות חברי הכנסת, זכויותיהם וחובותיהם, התשי""א–1951. החוק קובע כי חבר הכנסת או מי שהיה חבר הכנסת זכאי להשתתפות בהוצאות משפטיות בשל הליך משפטי הקשור למעשה שעשה במסגרת מילוי תפקידו כחבר הכנסת, בהתאם לכללים שתקבע ועדת הכנסת. עוד נקבע בחוק כי החלטה בדבר השתתפות בהוצאות משפטיות של חבר הכנסת תתקבל על ידי ועדה ציבורית בת שלושה חברים  שימנה יושב-ראש הכנסת. יושב-ראש הוועדה הוא שופט בדימוס של בית המשפט העליון או של בית המשפט המחוזי. החברים הנוספים בוועדה הם אדם שכיהן בתפקיד בכיר בכנסת ואדם בעל מעמד ציבורי וכישורים הולמים, שאינו קשור לאחת הסיעות בכנסת. תקופת כהונתה של הוועדה שלוש שנים.
ועדות המתמנות ביוזמתם של יושבי-ראש הכנסת
ועדות אלה מתמנות לצורך דיון והגשת המלצות בנושאים הנוגעים להתנהלותם של הכנסת ושל חברי הכנסת. דוגמה לוועדה מסוג זה היא הוועדה להכנת כללי האתיקה לחברי הכנסת. את הוועדה, בראשות השופט בדימוס יצחק זמיר, מינה באוגוסט 2003 יושב-ראש הכנסת דאז ראובן ריבלין.

דוגמאות נוספות: הוועדה הציבורית לעניין עיסוקים נוספים של חברי הכנסת, שמונתה בשנת 1987 על ידי יושב-ראש ועדת הכנסת דאז מיכה רייסר, ובראשה עמד עו""ד יצחק טוניק; הוועדה הציבורית לבחינה מחדש של נושא חסינות חברי הכנסת, שמונתה בשנת 1997 על ידי יושב-ראש הכנסת דאז דן תיכון, ובראשה עמד השר לשעבר משה נסים; הוועדה הציבורית לבחינת נושא החזר הוצאות הגנה משפטית לחברי הכנסת, שמונתה בשנת 2001 על ידי יושב-ראש הכנסת דאז אברהם בורג, ובראשה עמד השופט (בדימוס) פרופ' יצחק זמיר.. 

[קישור למידע](https://main.knesset.gov.il/About/Lexicon/Pages/public_committee.aspx)."
"ועדת הפירושים: ועדה שבה חברים יושב-ראש הכנסת ושמונה חברי הכנסת נוספים שבחרה ועדת הכנסת, ואשר בפניה רשאי כל חבר ה כנסת לערער על פירוש הוראה מהוראות תקנון הכנסת שנתן  יושב-ראש ישיבת הכנסת בשעת הדיון במליאה.. 

[קישור למידע](https://main.knesset.gov.il/About/Lexicon/Pages/interpretation-committee.aspx)."
"ועדת משנה: ועדה המתמנה על ידי ועדה קבועה מבין חבריה, בהתאם להוראות סעיף 109 לתקנון הכנסת.
ועדת משנה מתמנה לשם דיון בעניינים שקובעת הוועדה הקבועה שהם בתחומי ענייניה. הוועדה הקבועה גם בוחרת את יושב-ראש ועדת המשנה.



לא ניתן להעביר לוועדת משנה סמכויות הנתונות ל וועדה קבועה לפי חיקוק, כמו סמכות לאשר חוקים ותקנות, אך ניתן להעביר אליה, בהסכמת ח בר הכנסת המציע, דיונים בהצעות לסדר-היום ודיונים מהירים שהועברו לוועדה.. 

[קישור למידע](https://main.knesset.gov.il/About/Lexicon/Pages/subcommittee.aspx)."
"ויצמן, עזר: נשיא מדינת ישראל בשנים 1993–2000
נולד ב-15 ביוני 1924 בתל אביב. נפטר ב-24 באפריל 2005.
מילא תפקידים ציבוריים נוספים, ובהם: מפקד חיל האוויר, ראש אגף מבצעים במטכ""ל וסגן הרמטכ""ל, שר בממשלות ישראל, חבר הכנסת בכנסת התשיעית, בכנסת האחת-עשרה ובכנסת השתים-עשרה.
השתייכות מפלגתית: הליכוד, יחד, המערך, מפלגת העבודה הישראלית.. 

[קישור למידע](https://main.knesset.gov.il/About/Lexicon/Pages/weitzman_ez.aspx)."
"ועדה קבועה: בכנסת 15 ועדות קבועות המנויות בסעיף 100 לתקנון הכנסת: ועדת הכנסת; ועדת הכספים; ועדת הכלכלה; ועדת החוץ והביטחון; ועדת הפנים והגנת הסביבה; ועדת ביטחון הפנים; ועדת מיזמי תשתית לאומיים מיוחדים ושירותי דת יהודיים; ועדת החוקה, חוק ומשפט; ועדת העלייה, הקליטה והתפוצות; ועדת החינוך, התרבות והספורט; ועדת העבודה והרווחה; ועדת הבריאות ; הוועדה לענייני ביקורת המדינה; הוועדה לקידום מעמד האישה ולשוויון מגדרי; ועדת המדע והטכנולוגיה.
בתחילת כהונתה של כל כנסת קובעת מליאת הכנסת את הרכבן הסיעתי של הוועדות הקבועות בהתאם לגודלן היחסי של הסיעות.
בין תפקידי הוועדות הקבועות: לדון בהצעות חוק שמליאת הכנסת מעבירה אליהן לפי תחומי עיסוקיהן; לדון בנושאים שעלו בהצעות לסדר-היום של מליאת הכנסת והועברו אליהן ובנושאים שהועברו לדיון מהיר בעקבות החלטה של נשיאות הכנסת; לדון בתקנות אשר נדרש להן אישור של ועדה של הכנסת; לקיים דיוני פיקוח על עבודת הממשלה ועוד.
כל דיון בוועדה העוסק בחקיקה ראשית (חוקים שנחקקו בכנסת) או בחקיקת משנה (חקיקה שנחקקה על ידי מי שהוסמך לכך על ידי המחוקק; תקנות וחוקי עזר) מלווה בידי משפטני הלשכה המשפטית של הכנסת האחראים על תקינות ההליך, מסייעים לחברי הכנסת בלימוד הנושא ומכינים את הנוסחים בשלבי החקיקה השונים. מרכז המחקר והמידע של הכנסת נותן לוועדות הכנסת מסמכי רקע מקצועיים לצורך מילוי תפקידיהן בתחומי החקיקה והפיקוח. הוועדות מוסמכות לחייב את השרים, עובדי המדינה והרשויות הציבוריות להתייצב בפניהן ולמסור להן מידע. לדיונים המקצועיים של הוועדות מוזמנים גם מומחים המציגים את עמדותיהם בנושאים הנדונים.
מרבית דיוני ועדות הכנסת משודרים באתר האינטרנט של הכנסת, למעט דיונים חסויים כמו דיוני ועדת החוץ והביטחון. גם ערוץ הכנסת משדר דיונים נבחרים מוועדות הכנסת.. 

[קישור למידע](https://main.knesset.gov.il/About/Lexicon/Pages/vaadot_kevuot.aspx)."
"זאבי, רחבעם (גנדי): שר התיירות, יושב-ראש תנועת מולדת, אלוף בצה""ל



נולד ב-1926 בירושלים. נרצח ב-17 באוקטובר 2001 בידי שני מתנקשים שהשתייכו לארגון הטרור החזית העממית לשחרור פלסטין.


השכלה: בוגר המכללה לפיקוד ולמטה של צבא ארצות הברית.
תפקידים ציבוריים שמילא: מפקד בפלמ""ח, קצין ומפקד בצה""ל, אלוף פיקוד המרכז, ראש אג""ם במטכ""ל, יועץ ראש הממשלה לענייני טרור, יועץ ראש הממשלה לענייני מודיעין, מנהל מוזיאון ארץ ישראל בתל אביב, שר בממשלות ישראל וחבר הכנסת מהכנסת השתים-עשרה עד הכנסת החמש-עשרה.
השתייכות מפלגתית: מולדת, האיחוד הלאומי, האיחוד הלאומי – ישראל ביתנו.

ביוגרפיה פוליטית

הנצח ת זכר רחבעם זאבי
חוק להנצחת זכרו של רחבעם זאבי, התשס""ה–2005. 

[קישור למידע](https://main.knesset.gov.il/About/Lexicon/Pages/zeevi.aspx)."
"ז'בוטינסקי, זאב: מנהיג ציוני – מייסד התנועה הרוויזיוניסטית ובית""ר, סופר, משורר, עיתונאי ומתרגם.
נולד ב-18 באוקטובר 1880 באודסה ברוסיה. נפטר ב-4 באוגוסט 1940 בארצות הברית.
השכלה: למד משפטים באיטליה ובשווייץ; השלים תואר מוסמך במשפטים ודיפלומת עורך דין באוניברסיטת ירוסלאבל ברוסיה.
בין תפקידיו ופעליו: עסק בהסברה ציונית ונאבק על זכויות המיעוט היהודי ברוסיה, היה ציר בקונגרס הציוני, פעל במלחמת העולם הראשונה להקמת גדודים עבריים במסגרת הצבא הבריטי, שירת ולחם בגדוד העברי הראשון, ראש המחלקה המדינית של ועד הצירים, ממקימי ההגנה וממפקדיה, חבר ההנהלה הציונית וממייסדי קרן היסוד, ייסד את תנועת הנוער בית""ר ואת ברית הציונים הרוויזיוניסטים, חבר אספת הנבחרים, יזם פטיציה המונית שבה תבע עלייה חופשית לארץ ישראל, ייסד את הסתדרות העובדים הלאומית, הקים את ההסתדרות הציונית החדשה ונבחר לנשיאה, פעל לקידום העלייה הבלתי-לגאלית, השפיע רבות על הקמת ארגון האצ""ל, תמך בפעולותיו והוכתר למפקדו העליון.

חוק זאב ז'בוטינסקי (ציון זכרו ופועלו), התשס""ה–2005
הנצחת זכר זאב ז'בוטינסקי
מכון ז'בוטינסקי. 

[קישור למידע](https://main.knesset.gov.il/About/Lexicon/Pages/jabotinsky.aspx)."
"חבר הכנסת: אחד מ-120 הנציגים המכהנים בכנסת, לאחר שנבחרו לכהונה זו על  ידי אזרחי מדינת ישראל בבחירות דמוקרטיות.
חברי הכנסת מייצגים בכנסת את המפלגות שמטעמן נבחרו. לאחר הבחירות, הם פועלים במסגרת סיעות. הסיעות וחברי הכנסת מייצגים מגוון רחב של עמדות ודעות בנושאים מדיניים, כלכליים, חברתיים ואחרים. עמדות ודעות אלה באות לידי ביטוי בדיוני המליאה . והוועדות ובהחלטותיהן.. 

[קישור למידע](https://main.knesset.gov.il/About/Lexicon/Pages/member-knesset.aspx)."
"חוק ההסדרים: חוק שהממשלה מביאה לאישור הכנסת בכל שנה לצד חוק התקציב, המאגד תיקוני חקיקה רבים שהממשלה רואה צורך באישורם בכנסת כדי ליישם את מדיניותה ותוכניותיה הכלכליות. בשנים האחרונות הוא נקרא ""חוק המדיניות הכלכלית"", ""חוק התוכנית להבראת כלכלת ישראל"" ו""חוק ההתייעלות הכלכלית"" .



חוק ההסדרים נבדל מרוב החוקים הנחקקים בכנסת בכך שהוא מקבץ חוקים ותיקוני חקיקה בנושאים שונים. לאחר שהוא מאושר בקריאה הראשונה ומועבר לדיון בוועדות הכנסת השונות, הוא מונח כיחידה אחת על שולחן הכנסת לקריאה שנייה ולקריאה שלישית.

חוק ההסדרים נחקק לראשונה בשנת ‎1985 בעת כהונתם של  ראש הממשלה שמעון פרס  ושר האוצר יצחק מודעי, כחוק לשעת חירום המשלים את התוכנית הכלכלית לייצוב המשק. הממשלה קיבצה אוסף של חוקים ותיקוני חקיקה בתחומים רבים והביאה אותם לאישור הכנסת כמקשה אחת. מאז, חוק ההסדרים מלווה את חוק התקציב דרך קבע. אחד הנימוקים לחקיקתו  הוא שעלות יישומם של חוקים שהוא מבקש לשנות או לבטל לא תאפשר עמידה במסגרת התקציב.



חוק ההסדרים מעורר ביקורת נוקבת בכנסת ומחוצה לה. מבקרי החוק טוענים כי הוא צופן בחובו חקיקה ממשלתית הנוגעת לרפורמות מרחיקות לכת במשק וחקיקה שאינה הכרחית להעברת התקציב. עוד נטען כי החוק מתקבל בהליך חפוז, שאינו מאפשר לחברי הכנסת לנהל דיון מעמיק וממצה ולגבש עמדה מבוססת על כל אחד מנושאיו.. 

[קישור למידע](https://main.knesset.gov.il/About/Lexicon/Pages/hesderim.aspx)."
"חוקה וחוקי-יסוד: חוקה נועדה לבטא את העקרונות והערכים שהחברה דוגלת בהם ומעוניינת לחיות על פיהם. חוקי-היסוד המרכיבים את החוקה  קובעים את צורת המשטר של המדינה ואת אופן ארגונה וניהולה. הם גם מגדירים את זכויותיהם וחובותיהם של האזרחים ומעצבים את יחסי הגומלין ביניהם ובין רשויות השלטון, וכן קובעים את הנורמות והכללים לחקיקת חוקים, לשפיטה ולקביעת מדיניות.
בניגוד למדינות רבות בעולם, למדינת ישראל אין חוקה. המחלוקת בין הסבורים שיש הכרח לכונן חוקה ובין המתנגדים לכינונה מלווה את מדינת ישראל מאז ראשית ימיה. הקושי שבכינון חוקה נובע מההשקפות השונות בדבר אופייה של מדינת ישראל כמדינה יהודית ודמוקרטית.
מגילת העצמאות כמסמך בעל מעמד חוקתי
רבים רואים בהכרזה על הקמת מדינת ישראל, העוסקת ביסודות הקמת המדינה, באופייה, בחלק ממוסדותיה, בעקרונות פעולתה ובזכויות אזרחיה, מסמך המצהיר על עקרונות היסוד של המשטר במדינת ישראל. רשויות השלטון  רואות בהכרזת העצמאות מסמך בעל חשיבות ערכית-משפטית המנחה אותן בעבודתן. ההסתמכות הזאת על הכרזת העצמאות והתפיסה שיש לראות בה מסמך המנחה את רשויות השלטון קיבלו משנה תוקף בשנת 1992, עם חקיקתם של שני חוקי-יסוד: חוק-יסוד: כבוד האדם וחירותו  וחוק-יסוד: חופש העיסוק. חוקים אלה מחזקים את מעמדה המשפטי של הכרזת העצמאות, שכן היא מוזכרת בהם בסעיף עקרונות היסוד: ""זכויות היסוד של האדם בישראל מושתתות על ההכרה בערך האדם, בקדושת חייו ובהיותו בן-חורין, והן יכובדו ברוח העקרונות שבהכרזה על הקמת מדינת ישראל"".
מדוע אין חוקה במדינת ישראל?
מנסחי מגילת העצמאות רצו בכינון חוקה למדינת ישראל. בהכרזת העצמאות נאמר: ""אנו קובעים, שהחל מרגע סיום המנדט... ועד להקמת השלטונות הנבחרים והסדירים של המדינה בהתאם לחוקה, שתיקבע על ידי האספה המכוננת הנבחרת לא יאוחר מ-1 באוקטובר 1948, תפעל מועצת העם כמועצת מדינה זמנית..."".
לפיכך, הקימה מועצת המדינה הזמנית, בימים שטרם קום המדינה, ועדה לענייני חוקה בראשות ד""ר זרח ורהפטיג. תפקידה של הוועדה היה להכין הצעת חוקה לפרלמנט הבא, ואולם עם התקרב מועד הבחירות לאספה המכוננת (בינואר 1949), התעוררה מחלוקת בוועדה זו אשר לכינון חוקה.
הרוב בוועדה (מק""י, מפ""ם, המפלגה הפרוגרסיבית, ציונים כלליים וחירות) טענו שהאספה המכוננת חייבת לכונן חוקה ולהתפזר לאחר אישורה, שכן בהכרזת העצמאות נקבעה מחויבות משפטית ומוסרית לכונן חוקה. יתר על כן, לדעתם עצם קבלת החלטת החלוקה של האו""ם מנובמבר 1947, שבה נאמר כי ""האספה המכוננת של כל מדינה, היהודית והערבית, תתקין חוקה דמוקרטית למדינתה"", מחייבת כינון חוקה.
המיעוט (מפא""י וחזית דתית מאוחדת – המפלגות הדתיות הציוניות המזרחי והפועל המזרחי והמפלגות החרדיות אגודת ישראל ופועלי אגודת ישראל) ובראשו יושב-ראש הוועדה ד""ר זרח ורהפטיג, הציע שלא לחייב את האספה המכוננת לכונן חוקה בשלב זה, בטענה שלהכרזת העצמאות אין מעמד משפטי מחייב ולכן אין מחויבות לכינון חוקה. אשר למחויבות להחלטת האו""ם, על פי עמדה זו, המדינה הוקמה לאחר ניצחון במלחמה שנכפתה עליה, ולא בשל קבלת ההחלטה באו""ם.
בסופו של דבר התקבלה דעת המיעוט, שהתנגד לכינון חוקה מיד, והאספה המכוננת הפכה לכנסת הראשונה. סמכויותיה של האספה המכוננת עברו לכנסת הראשונה ולכנסות הבאות אחריה. כתוצאה מכך, הכנסת מוסמכת לחוקק חוקים בעלי אופי חוקתי.
הכנסת הראשונה קיימה כמה דיונים בנושא החוקה. בדיונים אלה טענו המצדדים בכינון חוקה טענות נוספות בדבר הצורך במסמך חוקתי, והדגישו כי מסמך כזה יחייב את מוסדות המדינה כולם, לרבות הרשות המחוקקת, וישמש בסיס להלכות חיי המדינה. התומכים בעמדה זו הסתמכו על העובדה שלרוב מדינות העולם יש חוקות, העלו על נס את הערך החינוכי והתרבותי הטמון בקיומה של חוקה, שלאורה אפשר לחנך את הדור הצעיר, וציינו כי החוקה היא מעין כרטיס הביקור של המדינה כלפי העולם. כמו כן, הועלו טענות בדבר ערכה של החוקה בקידום תהליך ""כור ההיתוך"" וערכה כביטוי למהפכה שהתרחשה בחיי האומה היהודית.
המתנגדים לכינון חוקה הוסיפו על נימוקיהם את הטענה כי רעיון החוקה צמח במאות קודמות על רקע מאבקים חברתיים וכלכליים שאינם קיימים עוד. עוד טענו כי על אף – ואולי בגלל – היעדרה של חוקה כתובה בבריטניה, שלטון החוק והדמוקרטיה במדינה זו איתנים וחירויות האזרח נשמרות בה לא פחות מאשר במדינות שיש להן חוקה כתובה. המתנגדים טענו עוד כי הכרזת העצמאות כוללת את יסודותיה של כל חוקה מתקדמת, וכי בחוק המעבר, התש""ט–1949, שחוקקה האספה המכוננת – שלפיו האספה המכוננת הפכה לכנסת הראשונה ותפקידה, בין היתר, לכונן חוקה – מילאה המדינה את חובתה כלפי האו""ם בנושא התקנת חוקה.
טענה נוספת שטענו המתנגדים לחוקה היא כי רק מיעוטו של העם היהודי נמצא בישראל ואין למדינה זכות לקבל חוקה שתחייב את אלה שטרם עלו ארצה. עוד טענו כי בשל אופייה ובעיותיה המיוחדים של המדינה קשה להגיע להסכמה של כל חלקי העם בדבר העקרונות הרוחניים המעצבים את דמות העם ומהות חייו, וכי הוויכוח על החוקה עלול להוביל למלחמת תרבות בין הציבור הדתי לציבור שאינו דתי. נטען גם כי מדינת ישראל מצויה בתהליך מתמיד של שינוי וגיבוש, ואלה אינם מתיישבים עם חוקה נוקשה.
בוויכוח בסוגיית כינון החוקה שהתקיים בכנסת בשנת 1950 הועלו שלוש הצעות להצבעה: הצעה של 37 חברי הכנסת מסיעות מפ""ם, חירות והציונים הכלליים, לכונן חוקה מיד; הצעה של 13 חברי הכנסת מסיעות החזית הדתית המאוחדת המתנגדת לכינון חוקה ורואה בחקיקת חוקי-יסוד תחליף לחוקה; הצעת חבר הכנסת יזהר הררי מהמפלגה הפרוגרסיבית – שתמכו בה מפלגתו, מפא""י, הספרדים ועדות המזרח, ויצ""ו ורשימת המיעוטים – אשר הועלתה כהצעת פשרה בעקבות שתי ההצעות הקודמות.
לפי הצעתו של חבר הכנסת יזהר הררי, ""הכנסת הראשונה מטילה על ועדת החוקה, חוק ומשפט להכין הצעת חוקה למדינה. החוקה תהיה בנויה פרקים פרקים, באופן שכל אחד מהם יהווה חוק-יסוד בפני עצמו... וכל הפרקים יחד יתאגדו לחוקת המדינה"". הצעה זו, הידועה בשם ""פשרת הררי"", זכתה ב-50 קולות ואושרה בכנסת.
על חוקי-היסוד
עד כה חוקקה הכנסת 13 חוקי-יסוד, שאולי יהוו בעתיד פרקים בחוקת מדינת ישראל, וחוק - יסוד נוסף בהוראת שעה לתקופה מוגבלת. חוקי-היסוד גם תוקנו פעמים רבות וחלקם אף הוחלפו. חוקים אלה שונים מחוקים רגילים במעמדם, בתוכנם ובצורתם.
בתוכנם חוקי-היסוד אמורים להביא לידי ביטוי את ערכיה של מדינת ישראל כמדינה יהודית ודמוקרטית. עליהם לקבוע את מבנה המשטר, להגדיר את סמכויות רשויות השלטון ואת מערכת הגומלין בין הרשויות ולהבטיח את זכויות האדם והאזרח.
חוקי-היסוד שונים מחוקים רגילים גם בצורתם: בכותרתו של חוק-היסוד מופיע הציון ""חוק-יסוד"". ניסוחו צריך להיות כללי (הפירוט יבוא לידי ביטוי בחוקים הרגילים) ולא מצוינת בו שנת החקיקה.
על החקיקה

מגילת העצמאות. 

[קישור למידע](https://main.knesset.gov.il/About/Lexicon/Pages/heb_mimshal_hoka.aspx)."
"חלוקת מושבים בכנסת - שיטת בדר-עופר: א. קביעת הרשימות המשתתפות בחלוקת המושבים (מנדטים)

1. לאחר סגירת הקלפיות סופרים את מספר הקולות הכשרים לרשימות שהשתתפו בבחירות (קולות בלתי כשרים הם פתקים לבנים, כמה פתקים שונים באותה מעטפה, יותר משני פתקים זהים באותה מעטפה, פתקים מקושקשים ועוד).


(A) הקולות הכשרים


2. קובעים את מספר הקולות המהווה את
אחוז החסימה
, שהוא 3.25% מהקולות הכשרים, וכך יודעים גם אלו רשימות עברו אותו ויהיו חברות בכנסת החדשה.


(B) אחוז החסימה:
B = A x 3.25:100



3. קובעים את מספר הקולות הכשרים של רשימות שעברו את אחוז החסימה.


(C) קולות של רשימות שלא עברו את אחוז החסימה (D) קולות של רשימות שעברו את אחוז החסימה:
D = A - C



ב. שיטת חלוקת המושבים (מנדטים)


1. שלב ראשון: מחלקים את מספר הקולות הכשרים של רשימות שעברו את אחוז החסימה ב-120, בכדי לקבוע מה
מודד הקולות הכללי למושב
. מחלקים את מספר הקולות שכל רשימה קיבלה במודד בכדי לדעת כמה מושבים כל רשימה קיבלה בשלב הראשון.
מחברים של כל המושבים שחולקו לרשימות בשלב הראשון. בדרך כלל המספר קטן מ-120. את ההפרש מחלקים בשלב השני והשלישי של חלוקת המושבים.


(E) המודד הכללי (מספר קולות למושב):
E = D:120
(F) מספר הקולות הכשרים שקיבלה כל רשימה (הרשימות מסומנות באות קטנה [
a, b, c... n
])
F
a
; F
b
; F
c
וכו'
(G) מספר המושבים שקיבלה כל רשימה בשלב הראשון:
G
a
= F
a
:E; G
b
= F
b
:E; G
c
= F
c
:E
(H) מספר המושבים שנשארו לחלוקה בשלב השני:
(H = 120 - (G
a
+ G
b
+ G
c
+ ... + G
n



שלב שני: מחלקים את המושבים שנשארו לחלוקה לאחר החלוקה הראשונה.
הדבר נעשה במספר מהלכים כמספר המושבים לחלוקה, וכאן נלקחים בחשבון
הסכמי העודפים
בין הרשימות. כלומר אם רשימה a ורשימה b הגיעו ביניהן לפני הבחירות להסכם עודפים, למטרה זו הם יחשבו לרשימה אחת. עכשיו מחשבים את
מודד הרשימה
. למטרה זו מחלקים את מספר הקולות שהרשימה או שתי הרשימות יחד (במקרה של הסכם עודפים) קיבלו, במספר המושבים שחולק להן בשלב הראשון + 1. הסיבה ל-1+ היא שרוצים לבדוק לאיזו רשימה (זוג רשימות) יהיה המודד הגבוה ביותר אם יקבלו מושב נוסף.


(I) מודד הרשימה - אם מדובר ברשימות
a+b
החשבון הוא:
(I(
a+b
) = F(
a+b
):(G(
a+b
)+1
אם מדובר ברשימה
c
החשבון הוא:
(I(
c
) = F(
c
):(G(
c
)+1



הרשימה שקיבלה את המודד הגבוה ביותר לפי חישוב זה תקבל מושב נוסף, ומחשבים את המודד שלה לקראת חלוקת המושב השני לאור החלוקה החדשה. כלומר, אם הרשימות
a+b
קבלו מושב נוסף המודד החדש שלהן יהיה (I(
a+b
) = F(
a+b
):(G(
a+b
)+2. המודדים של הרשימות האחרות נשארים כפי שהיו. עכשיו מחלקים את המושב השני,ולאחריו את שלישי עד שכל המושבים העודפים מחולקים.

3. שלב שלישי: במידה וניתן מושב נוסף לשתי רשימות שהגיעו ביניהן להסכם עודפים לפני הבחירות, יש להחליט לאיזו מהן לתת את המושב. בכדי להחליט מי מהשתיים תקבל את המנדט הנוסף (או המנדטים הנוספים) מחשביםבהתחלה את המודד למושב הייחודי לשתי הרשימות (כפי שהדבר נעשה לגבי כלל הרשימות שעברו את אחוז החסימה בשלב הראשון), ומחלקים את מספר הקולות שכל רשימה קיבלה במודד המשותף בכדי לחשב את חלוקת המושבים בין השתים. במידה ובדרך זאת נשאר עודף של מושב שלא ברור איזו רשימה מקבלת אותו, מחשבים את המודד של כל רשימה בנפרד (כפי שהדבר נעשה לגבי כלל הרשימות בשלב השני). את המושב תקבל
הרשימה שלה המודד הגבוה יותר.


(J) מספר המושבים שקיבלו רשימות
a
ו-
b
ביחד לאחר חלוקת המושבים בשלב השני
(K) המודד המשותף לשתי הרשימות שחתמו על הסכם עודפים:
J:(F
a
+F
b
)
(L) מספר המושבים שכל אחת משתי הרשימות קיבלה בחישוב ראשוני:
L
a
= F
a
:K; L
b
= F
b
:K
(M) מודד הרשימה:
(M
a
= F
a
:(L
a
+1); M
b
= F
b
:(L
b
+1


4. לאחר החלוקה הזו נקבע סופית כמה מושבים קיבלה כל רשימה.

דוגמה: הבחירות לכנסת ה-15 – חלוקת המושבים לפי שיטת בדר-עופר ולפי חישוב פשוט (מושבים מחולקים לפי גודל השארית). 

[קישור למידע](https://main.knesset.gov.il/About/Lexicon/Pages/seats.aspx)."
"חקיקה: תפקידה העיקרי של הכנסת הוא לחוקק חוקים. החקיקה היא ביוזמת הממשלה (הצעת חוק ממשלתית), חבר הכנסת או קבוצה של חברי הכנסת (הצעת חוק פרטית), או ועדות הכנסת. בהצעת חוק אפשר להציע חוק חדש, תיקון של חוק קיים או ביטול של חוק קיים. הליך החקיקה כולו מוסדר באופן מפורט בתקנון הכנסת.



שלבי החקיקה

קידום הצעות החוק במליאה נעשה בכמה שלבים, המכונים קריאות, ובכל קריאה הצעת החוק נדחית או מתקבלת בהצבעת חברי הכנסת במליאה. בין הקריאות במליאה מתקיימים דיונים בוועדות הכנסת, והן מכינות את ההצעה לשלבי החקיקה הבאים. לאחר הקריאה השלישית הצעת החוק מתפרסמת ברשומות  והופכת לחוק של מדינת ישראל.
הדיון המוקדם ( קריאה טרומית): שלב זה בחקיקה חל רק על הצעות חוק פרטיות. חבר הכנסת מגיש את הצעתו (נוסח לדיון מוקדם, בצירוף דברי הסבר) לאישור נשיאות הכנסת (יושב-ראש הכנסת וסגניו), ולאחר האישור מונחת ההצעה על שולחן הכנסת לדיון מוקדם במליאה. הדיון המוקדם לא יתקיים, בדרך כלל, לפני שחלפו 45 ימים לפחות מאז הונחה הצעת החוק על שולחן הכנסת. הדיון המוקדם נפתח בדברי חבר הכנסת המציע, נמשך בתשובת הממשלה על הצעת החוק או בדברי התנגדות לה של חבר כנסת אחר, ומסתיים בהצבעה. אם החליטה המליאה להסיר את הצעת החוק מסדר-היום, לא תועלה לדיון מוקדם במשך שישה חודשים הצעת חוק זהה או דומה בעיקרה; אם החליטה הכנסת לקבלה, היא תועבר לוועדה מוועדות הכנסת להכנתה לקריאה הראשונה. הצעת חוק שנדונה במליאה בדיון מוקדם מתפרסמת בנספחות של דברי הכנסת  לאותה ישיבה. נוסח הצעות החוק הפרטיות המונחות על שולחן הכנסת מתפרסם גם באתר האינטרנט של הכנסת.
הכנה לקריאה הראשונה: אם התקבלה הצעת חוק פרטית בדיון מוקדם, היא נדונה בוועדה של הכנסת. הוועדה רשאית להכינה לשלב הבא, הקריאה הראשונה, או להחליט להציע לכנסת להסירה מסדר-היום. הוועדה מזמינה לדיוניה את נציגי הממשלה הרלוונטיים ומוזמנים נוספים. כמו כן, הוועדה מזמינה לדיוניה את שר האוצר או את נציגו כדי לברר את הערכתו לגבי העלות התקציבית של הצעת החוק. אם הממשלה מתנגדת להצעת חוק פרטית שעלותה השנתית, לפי קביעת הוועדה, היא 5 מיליון שקלים או יותר, תידרש תמיכתם של 50 חברי הכנסת לפחות בקריאה הראשונה, השנייה והשלישית. לאחר שהוועדה מכינה הצעת חוק פרטית לקריאה הראשונה, היא מעבירה אותה למזכיר הכנסת לשם פרסומה ברשומות – הצעות חוק הכנסת והנחתה על שולחן הכנסת. נוסח הצעות החוק הפרטיות המונחות לקריאה הראשונה מתפרסם גם באתר האינטרנט של הכנסת.
הקריאה הראשונה: הצעת חוק ממשלתית מתפרסמת על ידי הממשלה ברשומות – הצעות חוק הממשלה , מוגשת לכנסת על ידי מסירתה ליושב-ראש הכנסת, והוא מניח אותה על שולחן הכנסת. בדרך כלל הדיון בהצעת החוק נערך יומיים לפחות לאחר ההנחה על שולחן הכנסת.
הדיון בקריאה הראשונה בהצעת חוק ממשלתית נפתח בדברי הסבר של נציג הממשלה (שר או סגן שר), ובהצעת חוק פרטית – בדברי הסבר של חבר הכנסת המציע. מליאת הכנסת דנה בהצעת החוק (דיון אישי, שיכול להשתתף בו כל חבר כנסת), ובסיום הדיון היא מחליטה אם להסירה מסדר-היום – ואז במשך שישה חודשים הצעת חוק זהה או דומה לה לא תועלה לדיון מוקדם – או להעבירה לוועדה מוועדות הכנסת להכנתה לקריאה השנייה ולקריאה השלישית.
הכנה לקריאה השנייה ולקריאה השלישית: הוועדה מכינה את הצעת החוק לקריאה השנייה ולקריאה השלישית, או מחליטה להציע לכנסת להסיר את ההצעה מסדר-היום. הוועדה רשאית להציע תיקונים להצעת החוק, וחברי הכנסת והשרים רשאים לבקש כי תיקון שהציעו ולא התקבל יירשם כהסתייגות.
הקריאה השנייה: יושב-ראש הוועדה שהכינה את הצעת החוק מציג את ההצעה בפני הכנסת, וחברי הכנסת והשרים שהגישו הסתייגויות מנמקים אותן. אחר כך מעמיד היושב-ראש להצבעה את ההצעה. הכנסת מצביעה קודם על ההסתייגויות, אם יש כאלה: אם לא נתקבלה הסתייגות, הכנסת מצביעה על הסעיף כנוסח הוועדה; אם נתקבלה הסתייגות, היא מצביעה על הסעיף בנוסח עם ההסתייגות. הצעת חוק שנדונה במליאה בקריאה השנייה ובקריאה השלישית מתפרסמת בנספחות של דברי הכנסת לאותה ישיבה.
הקריאה השלישית: הצבעה זו מתקיימת בדרך כלל מייד בתום ההצבעה על כל סעיפי הצעת החוק בקריאה השנייה, אך אם התקבלה הסתייגות אפשר שהקריאה השלישית תידחה בשבוע. בקריאה זו הכנסת מצביעה, ללא דיון, על הנוסח הסופי של החוק כולו, כפי שנתקבל בקריאה השנייה. לאחר שנתקבלו בקריאה השלישית, החוקים מתפרסמים באתר האינטרנט של הכנסת בנוסח לא רשמי ואחר כך מתפרסמים גם ברשומות וגם באתר הכנסת בנוסחם הרשמי . חוק נכנס לתוקף עם פרסומו ברשומות .
הצעת חוק מטעם ועדה לא נדרשת לעבור את שלב הדיון המוקדם, אולם הצעה כזו יכולה לעסוק רק בחוקי-יסוד ובחוקים שעניינם הכנסת, חברי הכנסת, הבחירות לכנסת, מפלגות או מבקר המדינה.. 

[קישור למידע](https://main.knesset.gov.il/About/Lexicon/Pages/laws.aspx)."
"ט""ו בשבט: ט""ו בשבט הוא ראש השנה לאילנות. מיום זה מתחילה שנה חדשה לצורך הפרשת מעשרות מפרי העץ. ראש השנה לאילנות נקבע בחודש שבט ""הואיל ויצאו רוב גשמי שנה"", ואז העצים מחדשים את פריחתם ואת הבשלת פירותיהם.
בראשית תקופת ההתיישבות החלוצית בארץ-ישראל העלו המתיישבים על נס את עבודת האדמה והחקלאות והחלו בפעולות ייעור כדי לגאול את הארץ מן השממה. המנהג של נטיעת עצים בט""ו בשבט נפוץ בהדרגה, ובשנת 1908 אימצו אותו הקרן הקיימת לישראל ומערכת החינוך, ומאז נקבע יום ט""ו בשבט לחג הנטיעות שבו יוצאים התלמידים עם מוריהם ונוטעים שתילים ברחבי הארץ. טקסי הנטיעות מסמלים את התחדשות הקשר בין העם לארצו.

בט""ו בשבט תש""ט (14 בפברואר 1949) התקיימה בבניין הסוכנות היהודית בירושלים הישיבה הראשונה של האספה המכוננת. יומיים לאחר מושב הפתיחה החליטה האספה המכוננת כי בית המחוקקים של מדינת ישראל ייקרא "" הכנסת"". הכנסת חוגגת את היווסדה מדי שנה בראש השנה לאילנות, וביום זה חבריה נוהגים לצאת לטקסי נטיעות ברחבי הארץ.. 

[קישור למידע](https://main.knesset.gov.il/About/Lexicon/Pages/tubishvat.aspx)."
"טוניק, יצחק: מבקר המדינה ונציב תלונות הציבור  בשנים 1982–1987


בשנת 1982 מונה יצחק טוניק על ידי נשיא המדינה יצחק נבון למבקר המדינה ונציב תלונות הציבור.


נולד בשנת 1911 ברוסיה. עלה ארצה בשנת 1934. נפטר בשנת 1989.


השכלה: לימודי משפטים בבית הספר למשפט של המנדט הבריטי.


בין תפקידיו ופעליו: התובע הצבאי הראשי, נשיא לשכת עורכי הדין, נשיא האגודה הישראלית של שוחרי האוניברסיטה העברית.. 

[קישור למידע](https://main.knesset.gov.il/About/Lexicon/Pages/tunik_yitzhak.aspx)."
"יום האישה הבין-לאומי: מדי שנה, ב-8 במרץ , מצוין יום האישה הבין-לאומי בארגון האומות המאוחדות ובמדינות רבות בעולם, ובהן ישראל.


ביום האישה הבין-לאומי מציינים את המאבק למען שוויון זכויות לנשים ואת מאבק הנשים לצדק, לשלום ולקִדמה. יום זה מוקדש לבחינת ההשתלבות של נשים בכלכלה, בפוליטיקה ובחברה ולציון הישגיהן בתחומים אלו. מאז ראשית המאבק על זכויות הנשים נעשתה כברת דרך בהשוואת המצב החוקי של נשים לזה של גברים.
בכנסת, הוועדה לקידום מעמד האישה ולשוויון מגדרי מופקדת על קידום מעמד האישה לקראת שוויון בייצוג, בחינוך ובמעמד האישי, על מניעת אפליה בשל מין או נטייה מינית בכל התחומים, על הקטנת פערים בכלכלה ובשוק העבודה ועל מאבק באלימות כלפי נשים. במסגרת הוועדה לקידום מעמד האישה ולשוויון מגדרי פועלת בכנסת גם ועדת המשנה למאבק בסחר בנשים ובזנות.. 

[קישור למידע](https://main.knesset.gov.il/About/Lexicon/Pages/intl_woman_day.aspx)."
"יום הזיכרון לחללי מערכות ישראל: ייעודו של יום הזיכרון לחללי מערכות ישראל הוא התייחדות של אזרחי ישראל עם זכר הנופלים במערכות ישראל, אשר בזכות הקרבתם המדינה קיימת. יום זה מצוין מדי שנה בשנה בד' באייר או בסמוך לתאריך זה, ותמיד יום אחד לפני יום העצמאות, כדי לסמל ולהדגיש את הקשר שבין הנופלים ומסירות נפשם ובין תקומת מדינת ישראל.

הכנסת עיגנה יום זה בחוק יום הזיכרון לחללי מערכות ישראל, התשכ""ג–1963. בשנת 1980 תיקנה הכנסת את שמו של החוק ואת ייעודו: ""יום הזיכרון לחללי מלחמת הקוממיות וצבא-הגנה לישראל"" – שם החוק עד 1980 – שונה ל""יום הזיכרון לחללי מערכות ישראל"". משמעות התיקון היא שביום זה מעלים לא רק את זכרם של הלוחמים שנהרגו מאז קום מדינת ישראל אלא גם את זכרם של חללי מערכות ישראל שנהרגו טרם הקמת המדינה.

ביום הזיכרון לחללי מערכות ישראל מתייחדים גם עם זכרם של חללי כוחות הביטחון משורות המשטרה, המוסד ושירות הביטחון הכללי.
ראשיתו של יום זה בשקיעת החמה, וסיומו בצאת הכוכבים למחרת. אירועיו נפתחים בצפירת דומייה של דקה אחת הנשמעת בשעה 20:00 ברחבי הארץ. הטקס הממלכתי הפותח את יום הזיכרון נערך מדי שנה בשנה ברחבת הכותל המערבי בירושלים, במעמד נשיא המדינה והרמטכ""ל. עצרות התייחדות נוספות נערכות ברחבי המדינה.


למחרת בשעה 11:00 נשמעת ברחבי הארץ צפירת דומייה של שתי דקות, ואחריה נערכים טקסי זיכרון ממלכתיים בכל בתי הקברות הצבאיים, בהשתתפות המשפחות השכולות, אישי ציבור ונציגי הממשלה, המשטרה וכוחות הביטחון. טקס הזיכרון המרכזי נערך בחלקה הצבאית בהר הרצל.

בטקסים המתקיימים בבתי העלמין הצבאיים מורידים את דגל המדינה לחצי התורן, אומרים תפילת ""יזכור"" מיוחדת ליום זה, איש ציבור – שר בממשלה או חבר הכנסת – נושא דברים, חזן צבאי שר את תפילת ""אל מלא רחמים"" ונציגי מוסדות וארגונים מניחים זרים על קברי החללים. על פי רוב, הטקס מסתיים במטחי כבוד של משמר צה""ל.

אירועים נוספים נערכים ליד אנדרטאות לזכר הנופלים, באתרי זיכרון, בבתי ""יד לבנים"", במוסדות חינוך, במוסדות ציבור ובמחנות צה""ל. יש טקסים שמוצגת בהם מסכת ובה קטעי זמר וקטעי קריאה לזכר הנופלים. התוכניות המשודרות ברדיו ובטלוויזיה עוסקות בנופלים, במעשי גבורתם ובמורשתם.

בשעה 13:00 נערך טקס הזיכרון הממלכתי לחללי פעולות האיבה באנדרטה המרכזית לזכרם בהר הרצל בירושלים. על עריכת כל הטקסים ביום זה מופקדים הרשויות המקומיות ונציגי צה""ל. טקס הדלקת המשואות ברחבת הר הרצל חותם את אירועי יום הזיכרון ומתחיל את חגיגות יום העצמאות.
בשנים 1949–1950 התקיימו ימי הזיכרון לחללי מלחמת הקוממיות ביום העצמאות עצמו, והיחידה להנצחת החייל שבמשרד הביטחון, בשיתוף עם צה""ל, קבעה את סידורי האזכרות בבתי הקברות הצבאיים. אולם שילובם של האבל והאזכרות בשמחת העצמאות יצר אווירה מכבידה מבחינה רגשית, ומשום כך הועלו הצעות אחדות בנוגע למועד הראוי לקיים בו את יום הזיכרון. בדיון הציבורי בנושא זה ניתן משקל מכריע לעמדת המשפחות השכולות; אלו תבעו, באמצעות נציגיהן, לקיים יום זיכרון כללי וארצי. בינואר 1951 הקים שר הביטחון דוד בן-גוריון את המועצה הציבורית להנצחת החייל, שהיתה שותפה להתוויית הדרכים להנצחת הנופלים. המועצה המליצה שיום ד' באייר – יום אחד לפני יום העצמאות – יהיה ""יום הזיכרון הכללי לגיבורי מלחמת הקוממיות"", והצעתה זו אושרה בממשלה לקראת יום הזיכרון השלישי.

לקראת יום זיכרון זה גיבשה ועדה מיוחדת – שחבריה היו ראש היחידה להנצחת החייל שבמשרד הביטחון וחברים במועצה הציבורית להנצחת החייל – גם את מנהגיו של היום, ובהם צפירת דומייה, הדלקת נרות זיכרון, תפילות, טקסים בבתי הקברות הצבאיים, אמירת ""יזכור"", טקסים בבתי הספר ושידורי רדיו מיוחדים, ובהם קריאת דברים על אודות הנופלים וקטעים מכתביהם. עקרונות תוכניים אלו מתקיימים עד היום. חוק יום הזיכרון לחללי מלחמת הקוממיות וצבא הגנה לישראל, התשכ""ג–1963, שהתקבל בכנסת ביום 27 במרס 1963, נותן תוקף רשמי להחלטותיה של המועצה הציבורית להנצחת החייל, שנתקבלו על בסיס הדרישות שהציגו בפניה המשפחות השכולות.
שירים לזכרם

יום הזיכרון לחללי מערכות ישראל שמקום קבורתם לא נודע
יום העצמאות. 

[קישור למידע](https://main.knesset.gov.il/About/Lexicon/Pages/yom_zik.aspx)."
"יום הזיכרון לשואה ולגבורה: יום הזיכרון לשואה ולגבורה מוקדש להתייחדות עם זכר השואה שהמיטו הנאצים ועוזריהם על העם היהודי ועם זכר מעשי הגבורה ומעשי המרד בימים ההם. יום זה מציינים מדי שנה בשנה בכ""ז בניסן או בסמוך לתאריך זה. הכנסת עיגנה יום זה בחוק יום הזיכרון לשואה ולגבורה, תשי""ט–1959.
בתחילה הייתה כוונה לקבוע את יום הזיכרון לשואה ולגבורה ביום פרוץ המרד בגטו ורשה, אולם תאריך פרוץ המרד הוא 19 באפריל 1943 – י""ד בניסן תש""ג, ערב חג הפסח, מועד שאיננו מתאים ליום זיכרון לאומי. לכן באפריל 1951 החליטה הכנסת לקבוע את יום כ""ז בניסן – שישה ימים לאחר תום חג הפסח – כ""יום הזיכרון לשואה ולמרד הגטאות"". יום זה חל בימי ספירת העומר, שהם ימי אבל לעם ישראל, ושבוע לפני יום הזיכרון לחללי מערכות ישראל ויום העצמאות. סמיכותו ליום הזיכרון וליום העצמאות מבטאת באופן סמלי את המעבר ההיסטורי של העם היהודי משואה לתקומה.
ראשיתו של יום הזיכרון לשואה ולגבורה בשקיעת החמה, וסיומו בצאת הכוכבים למחרת. ביום זה נערכים טקסים ועצרות זיכרון, מורידים את דגל המדינה לחצי התורן וערוצי הטלוויזיה והרדיו עוסקים בשואת יהודי אירופה במלחמת העולם השנייה, בנספים, במעשי גבורתם ובמורשתם.
אירועי יום הזיכרון לשואה ולגבורה נפתחים בשעה 20:00 בעצרת ממלכתית ב""רחבת גטו ורשה"" ב""יד ושם"" בירושלים. העצרת נערכת במעמד נשיא המדינה וראש הממשלה, ומשתתפים בה גם ניצולי השואה ובני משפחותיהם. את הנאומים בעצרת נושאים נשיא המדינה, ראש הממשלה ואישי ציבור אחרים. נאמרים בה תפילת ""יזכור"" מיוחדת ליום זה, תפילת ""אל מלא רחמים"" ופרקי תהילים, ומושמעים בה קטעי קריאה ושירה. נציגים – ניצולי השואה ובני הדור השני והשלישי לניצולים – מדליקים שש משואות לזכר ששת מיליוני הנספים.

למחרת בשעה 10:00 נשמעת ברחבי הארץ צפירת דומייה של שתי דקות, ואחריה נערכים טקסי זיכרון נוספים – ליד אנדרטאות לזכר הנספים, באתרי זיכרון, במוסדות חינוך, במוסדות ציבור ובמחנות צה""ל. לאחר הצפירה נערך ב""יד ושם"" טקס הנחת זרים באנדרטה לזכר מרד גטו ורשה, ולאחר מכן נערך במשכן הכנסת הטקס ""לכל איש יש שם"". טקסים דומים נערכים ב""אוהל יזכור"" ב""יד ושם"" וברחבי המדינה. בצהרי היום נערכת עצרת הזיכרון המרכזית ב""אוהל יזכור"" ב""יד ושם"".

את אירועי יום הזיכרון לשואה ולגבורה נועלות עצרת תנועות הנוער, שנערכת באנדרטה לזכרו של מרדכי אנילביץ' בקיבוץ יד מרדכי, ועצרת זיכרון בקיבוץ לוחמי הגטאות. טקסים לציון יום השואה נערכים גם ברחבי העולם.

משנת 1988 מתקיים מדי שנה בשנה ביום הזיכרון לשואה ולגבורה ""מצעד החיים"" ממחנה ההשמדה אושוויץ למחנה בירקנאו שבפולין. המצעד נוסד ביוזמתו של חבר הכנסת אברהם הירשזון, ומטרתו להנחיל לדור הצעיר את זכר השואה וקורבנותיה. השם ""מצעד החיים"" יוצר הנגדה בין אירוע זה ובין ""צעדות המוות"" – הולכתם של אסירים יהודים למרחקים גדולים תחת שמירה כבדה ובתנאים לא אנושיים במהלך מלחמת העולם השנייה – שבמהלכן נרצחו רבים מהאסירים על  ידי שומריהם הנאצים או מתו בשל התנאים הקשים. ב""מצעד החיים"" משתתפים אזרחים רבים ואלפי תלמידי תיכון מישראל, חניכי תנועות הנוער, נציגי צה""ל ויהודים ושאינם יהודים מרחבי העולם. בסיומו מתקיים טקס זיכרון.


> מידע נוסף

> חוק איסור הכחשת השואה, התשמ""ו–1986
>  יום הזיכרון הבין-לאומי לשואה. 

[קישור למידע](https://main.knesset.gov.il/About/Lexicon/Pages/shoah_intro.aspx)."
"יום הקדיש הכללי: עשרה בטבת הוא יום הקדיש הכללי לזכר נפטרים ונרצחים שיום פטירתם לא נודע ובהם קורבנות השואה. ביום זה נוהגים קרובי הנפטרים להדליק נרות נשמה ולומר ""קדיש"" ותפילות לעילוי נשמות הנפטרים.
בעשרה בטבת פתחו  צבאות נבוכדנצר מלך בבל במצור על ירושלים, ובסופו חרב בית המקדש הראשון. יום זה נקבע כיום צום ואבל לדורות.

בשנת 1949 קבעו מועצת הרבנות הראשית ומשרד הדתות שיום זה יהיה יום הקדיש הכללי לזכר קורבנות השואה. בהחלטה זו באה לידי ביטוי ההשקפה כי חורבן יהדות אירופה הוא חלק בלתי נפרד מההרג והחורבן שפקדו את עם ישראל משחר ההיסטוריה.. 

[קישור למידע](https://main.knesset.gov.il/About/Lexicon/Pages/yom_hakadish.aspx)."
"יחימוביץ', שלי: ראשת האופוזיציה בשנת 2012, בשנת 2013 ובשנת 2019 (בכנסת השמונה-עשרה, בכנסת התשע-עשרה ובכנסת העשרים)
נולדה ב-28 במרץ 1960.
השכלה: תואר ראשון במדעי ההתנהגות, פסיכולוגיה, סוציולוגיה ואנתרופולוגיה.
מילאה תפקידים ציבוריים נוספים, ובהם: עיתונאית ומגישה בקול ישראל, בעלת טור ברדיו ובטלוויזיה.
השתייכות מפלגתית: העבודה, המחנה הציוני, העבודה הישראלית.



ביוגרפיה פוליטית. 

[קישור למידע](https://main.knesset.gov.il/About/Lexicon/Pages/yehimoviz_shely.aspx)."
"יום הבין-לאומי לזכויות הילד: מדי שנה בשנה, ב-20 בנובמבר, מציינים בעולם ובישראל את היום הבין-לאומי לזכויות הילד, שעניינו הגברת המודעות לשלומם של ילדים, לרווחתם ולבריאותם ולעידוד האחווה וההבנה בין ילדים.
ועדת האו""ם לזכויות הילד חיברה וגיבשה במשך עשור את האמנה הבין-לאומית לזכויות הילד, מסמך בעל תוקף משפטי בין-לאומי מחייב המעגן את זכויות הילד, ורוב מדינות העולם חתמו עליה. מדינת ישראל אישרה את האמנה ב-4 באוגוסט 1991, והיא נכנסה לתוקף ב-2 בספטמבר 1991. האמנה מבטאת את הסכמות המדינות החתומות עליה בדבר הזכויות והמעמד של ילדים. היא מציגה תפיסה חדשה של הילד – ישות אוטונומית בעלת זכויות מהותיות – ונקבע בה כי ""המדינות החברות ינקטו צעדים נאותים, תחיקתיים, מינהליים או אחרים למימוש הזכויות המוכרות באמנה זו"".
בכנסת פועלת הוועדה המיוחדת לזכויות הילד, שסמכויותיה הן הגנה על ילדים וקידום מעמד ילדים ובני נוער, במטרה לממש את זכויותיהם ברוח האמנה הבין-לאומית לזכויות הילד, לרבות מימוש העקרונות של טובת הילד, אי-אפליה, הזכות להתפתחות בתנאים נאותים והזכות של ילדים ובני נוער להשמיע את דעתם בעניינים הנוגעים להם.. 

[קישור למידע](https://main.knesset.gov.il/About/Lexicon/Pages/yomhayeled.aspx)."
"יום הזיכרון לחללי מערכות ישראל שמקום קבורתם לא נודע: את יום הזיכרון לחללי מערכות ישראל שמקום קבורתם לא נודע קבעה הרבנות הצבאית הראשית בז' באדר, יום שעל פי המסורת הוא יום לידתו ומותו של משה רבנו, שמקום קבורתו לא נודע.

בבית הקברות הצבאי בהר הרצל שבירושלים נקבעה חלקה לנופלים שמקום קבורתם לא נודע, ומדי שנה בשנה נערך בה במועד זה טקס אזכרה ממלכתי.
ב""גן הנעדרים"" שבהר הרצל נמצא קיר זיכרון ובו שמותיהם של חללי מערכות ישראל שמקום קבורתם לא נודע.. 

[קישור למידע](https://main.knesset.gov.il/About/Lexicon/Pages/yom_zik1.aspx)."
"יום הניצחון על גרמניה הנאצית: ב-9 במאי מציינים בישראל את כניעתו של הרייך השלישי לצבאות בעלות הברית ואת סיום מלחמת העולם השנייה. ברוב מדינות המערב אומנם מציינים זאת ב-8 במאי, אך בברית המועצות נהגו לציין את הניצחון על גרמניה הנאצית ב-9 במאי, ובעקבות זאת הוחלט, ביוזמת עולים מברית המועצות לשעבר ונציגיהם בכנסת, שכך יהיה גם בישראל.

ביום זה מעלים על נס את תרומתם של 1.5 מיליון היהודים שלחמו במלחמת העולם השנייה בצבאות בעלות הברית וביחידות הפרטיזנים, ובהם חצי מיליון יהודים שלחמו בצבא האדום של רוסיה הסובייטית. יותר מ-250,000 חיילים יהודים נהרגו במלחמת העלם השנייה, רובם חיילים בצבא האדום וביחידות הפרטיזנים. כ-200,000 לוחמים יהודים זכו באותות הצטיינות על לחימתם.

יום זה מעוגן בחוק מעמד ותיקי מלחמת העולם השנייה, התש""ס–2000 ובחוק יום הניצחון על גרמניה הנאצית, התשע""ז–2017, הקובעים שמדי שנה, ב-9 במאי, ניצחון בעלות הברית על גרמניה הנאצית יצוין במחנות צה""ל ובבתי הספר, בישיבה ממלכתית של הכנסת, בטקס מרכזי ובתהלוכת ניצחון ממלכתית בירושלים.

ביום זה מתקיים ב""יד ושם"", ברחבת אנדרטת הלוחמים והפרטיזנים היהודים, טקס ממלכתי בהשתתפות ותיקי המלחמה (וטרנים), לוחמים יהודים בצבאות בעלות הברית וביחידות הפרטיזנים וחברי הסגל הדיפלומטי בישראל. הכנסת מתכנסת לישיבה מיוחדת ומארחת את ותיקי מלחמת העולם השנייה החיים בארץ, ראשי נציגויות זרות בארץ ואורחים נוספים.

ב-8 במאי 2018 אישרה הכנסת את חוק יום השחרור מגרמניה הנאצית, התשע""ח–2018, שלפיו שחרור העם היהודי מגרמניה הנאצית יצוין מדי שנה בכ""ו באייר. לפי החוק, ביום זה ייערך ברחבת הכותל טקס אזכרה ותפילה לזכר היהודים שלחמו בנאצים בצבאות בעלות הברית, בשורות הפרטיזנים ובגטאות, והודיה על שחרורו של העם היהודי מידי הצורר הנאצי.

חוק מעמד ותיקי מלחמת העולם השנייה, התש""ס–2000 , מעגן את מעמדם ואת זכויותיהם של ותיקי מלחמת העולם השנייה בישראל.. 

[קישור למידע](https://main.knesset.gov.il/About/Lexicon/Pages/victory.aspx)."
"יום ירושלים: לאחר ניצחון צה""ל במלחמת ששת הימים, ביום שלישי ‎27 ביוני ‎1967, העבירה הכנסת שלוש הצעות חוק שהגישה הממשלה: חוק לתיקון פקודת העיריות (מס' 6), התשכ""ז– 1967, חוק לתיקון פקודת סדרי השלטון והמשפט (מס' 11), התשכ""ז–196 7, וחוק השמירה על המקומות הקדושים, התשכ""ז–1967 . החוקים שהתקבלו בכנסת קבעו הלכה למעשה את איחוד ירושלים ונתנו תוקף משפטי לחוק הישראלי בכל שטחה של העיר המאוחדת. הגבולות המוניציפליים של ירושלים שונו, ושטחה של העיר המאוחדת גדל פי שלושה – מ-‎38,100 דונם ל-‎110,000 דונם. לתושבי מזרח ירושלים העניקה המדינה מעמד של תושבי קבע הרשאים להצביע בבחירות העירוניות אך לא להשתתף בבחירות לכנסת. החוק הנוסף שהתקבל  עוסק בשמירה על המקומות הקדושים שבעיר.
בהחלטת הממשלה שהתקבלה ב-‎12 במאי ‎1968 נקבע כ""ח באייר כיום חגה של ירושלים, המסמל את הקשר ההיסטורי המיוחד של העם היהודי לעיר.
בשנת ‎1980, במלאות ‎13 שנה לאיחוד ירושלים, נחקק חוק-יסוד: ירושלים בירת ישראל , הקובע כי ירושלים היא בירת מדינת ישראל ומקום מושבן של רשויות השלטון. החוק מורה לשמור על המקומות הקדושים שבעיר ועל חופש הגישה אליהם לבני כל הדתות וקובע את המחויבות של ממשלת ישראל לפעול לפיתוח העיר ולשגשוגה.
ב-‎23 במרס ‎1998 התקבל בכנסת חוק יום ירושלים, התשנ""ח–1998, הקובע את יום כ""ח באייר, שבו שוחררה ירושלים במלחמת ששת הימים, כחג לאומי.. 

[קישור למידע](https://main.knesset.gov.il/About/Lexicon/Pages/jer.aspx)."
"ירושלים בירת ישראל: ב-29 בנובמבר 1947 המליצה עצרת האומות המאוחדות בפני בריטניה על סיום המנדט על ארץ ישראל, כדי לאפשר את הקמתן של מדינה יהודית ומדינה ערבית ואת כינון ירושלים כגוף נפרד במשטר בין-לאומי בניהול האו""ם.

עם קום המדינה קיוותה ממשלת ישראל שעצרת האו""ם תקבל את תוצאות מלחמת העצמאות ואת חלוקת העיר בין ישראל לירדן, אולם בעצרת האו""ם התגבש רוב ברור להענקת מעמד בין-לאומי לירושלים.

ב-5 בדצמבר 1949, ערב הדיון בעצרת האו""ם בנושא ירושלים, הכריז ראש הממשלה דוד בן-גוריון בישיבת הכנסת כי ירושלים היא ""בירת הנצח של ישראל"" ו""לב לבה של מדינת ישראל"", והוסיף כי ישראל אינה מעלה על דעתה שהאו""ם ינסה לעקור את ירושלים מתחומה לאחר שלוחמיה חירפו את נפשם על כיבושה במל חמת העצמאות.

חמישה ימים לאחר הכרזת בן-גוריון שירושלים היא בירת ישראל, החליטה עצרת האו""ם להעניק לירושלים מעמד בין-לאומי. ממשלת ישראל, בניסיון לצמצם את נזקיה של החלטה זו, הציעה פיקוח של האו""ם על המקומות הקדושים לבני כל הדתות בירושלים, חופש פולחן וגישה חופשית אליהם.

עמדתה הנחרצת של ישראל שבה והובעה ב-13 בדצמבר 1949, בהודעתו של ראש הממשלה דוד בן-גוריון בכנסת כי ישראל לא תוכל ""לתת יד להפרדת אונס של ירושלים"". הוא ביקש מהכנסת לקיים את ישיבותיה בירושלים. ואכן, הכנסת החליטה שישיבותיה לאחר חג החנוכה תש""י יתקיימו בירושלים. בחודשים שלאחר מכן עברו לירושלים רוב משרדי הממשלה.

תוכנית האו""ם להפוך את ירושלים לעיר בחסות בין-לאומית לא התממשה. חלקה המערבי של העיר היה לבירת ישראל. במלחמת ששת הימים כבש צה""ל את מזרח ירושלים. בשנת 1980 חוקקה הכנסת את חוק-יסוד: ירושלים בירת ישראל , שנקבע בו כי ירושלים השלמה והמאוחדת היא בירת ישראל.. 

[קישור למידע](https://main.knesset.gov.il/About/Lexicon/Pages/jrusalem_capital.aspx)."
"יום הזיכרון הבין-לאומי לשואה: יום 27 בינואר הוא יום הזיכרון הבין-לאומי לשואה. יום זה נקבע בנובמבר 2005 על-ידי העצרת הכללית של האו""ם – ארגון האומות המאוחדות. בהחלטה נקבע כי ""השואה, שבה הוכחד שליש מהעם היהודי, תהווה לעולמים אזהרה לכל עמי העולם מפני הסכנה של שנאת חינם, גזענות ודעות קדומות"".
העצרת בחרה את התאריך 27 בינואר משום שביום זה בשנת 1945 נכנס הצבא האדום לאו שוויץ, המחנה המסמל יותר מכול את הניסיון להשמדה טוטלית של העם היהודי.
בדיון בעצרת האו""ם הדגישו נציגי מדינות רבים את ייחודיות השואה בהיסטוריה וציינו שהשואה הביאה לדיון במושגים חדשים, כגון ""רצח עם"" ופשעים נגד האנושות"". מזכ""ל האו""ם אף ציין שהאו""ם עצמו נוסד בעקבות השואה ומלחמת העולם השנייה.
בהחלטה צוין עוד שהאו""ם מעודד את המדינות החברות בו לפתח תוכניות לימודים בנושא לקחי השואה כדי להשפיע על הדורות הבאים וכך למנוע פשעים מסוג זה בעתיד. כמו כן נקבע בה כי האו""ם דוחה כל ניסיון להכחיש הכחשה חלקית או מלאה את התרחשותה של השואה ומגנה כל גילוי של חוסר סובלנות דתית, של גזענות ושל אלימות כלפי קבוצות ממניעים אתניים או דתיים.
במדינת ישראל מציינים את יום הזיכרון לשואה ולגבורה בכ""ז בניסן, ולכן החליט משרד החינוך להקדיש את יום 27 בינואר לעיון ולהעמקה בהיבטים האוניברסליים של השואה, בנושא הגזענות ובאנטישמיות – שאפשר ללמוד עליהם מן העיסוק בשואת העם היהודי.. 

[קישור למידע](https://main.knesset.gov.il/About/Lexicon/Pages/international-holocaust-day.aspx)."
"יום הזיכרון ליהודי אתיופיה: בכ""ח באייר מציינת מדינת ישראל את יום הזיכרון לבני קהילת יהודי אתיופיה שנספו בדרכם לישראל.

בשנים 1980–1984החלה יציאה המונית של יהודי אתיופיה, קהילת ""ביתא ישראל"", מן הכפרים באזור גונדר לעבר סודן. רבים מיהודי אתיופיה, שחלמו כל השנים לעלות לישראל, הצליחו לברוח מאתיופיה לגבול אתיופיה וסודן, ושם המתינו במחנות זמניים לעלייה לישראל. העלייה דרך סודן התאפשרה בשל הסכם שבשתיקה, שפרטיו היו ידועים רק לבכירים מעטים בסודן. סוכני המוסד שהמתינו לעולים במחנות שבגבול סודן הורו להם להצניע את זהותם היהודית.

בדרכי הבריחה ובמחנות בסודן סבלו היהודים ממגפות, מרעב, וממעשי התנכלות, אונס ושוד רצחני. ההליכה של משפחות, קשישים וילדים נמשכה לעתים חודשים, ולאחריה נאלצו העולים להמתין במחנות הפליטים בסודן כשנתיים עד לחילוצם ולהעלאתם ארצה.

כ-4,000 מבני העדה נספו בדרכים ובמחנות בניסיונם לעלות לישראל. הצנעת הזהות היהודית על פי הוראת סוכני המוסד הקשתה על העולים את השמירה על הלכות הכשרות והטהרה; במדבר לא היו העולים יכולים לקבור את מתיהם מפחד השודדים, ואילו במחנות הם לא היו יכולים לקבור את המתים בטקס יהודי מאימת השומרים הסודנים.

בנובמבר 1984 החל ""מבצע משה"", המבצע הממלכתי הראשון להעלאת יהודי אתיופיה לישראל. המבצע התנהל בחשאי, ובמסגרתו הועלו – ברכבת אווירית של מטוסים ישראליים – כ-8,000 מיהודי אתיופיה, ואולם בשל הדלפת מידע על קיומו לעיתונות בישראל הסתיים מבצע זה בטרם עת. משפחות רבות נשארו מאחור, קרועות ומפולגות, עד ""מבצע שלמה"", אשר בו הובאו ארצה במאי 1991, ברכבת אווירית נוספת, 14,324 עולים בתוך 36 שעות.

המשרד לקליטת העלייה הנציח את זכרם של יהודי אתיופיה שנספו בדרכם לישראל באנדרטה זמנית שהקים בשנת 1989 בקיבוץ רמת רחל, בשיתוף עם הקרן הקיימת לישראל ועם הסוכנות היהודית. בסוף שנת 2003 החליטה ועדת השרים לענייני עלייה, קליטה ותפוצות להקים בהר הרצל אנדרטה קבועה להנצחת זכר יהודי אתיופיה שנספו בדרכם ארצה. הממשלה קבעה כי טקס ממלכתי לזכר הנספים יתקיים מדי שנה בכ""ח באייר, יום ירושלים.

במרס 2007 נחנכה בחלקו הדרומי של הר הרצל האנדרטה לזכר יהודי אתיופיה שנספו בדרכם ארצה. בהקמת האנדרטה השתתפו המשרד לקליטת העלייה, מינהל מקרקעי ישראל, ההסתדרות הציונית העולמית ונציגי עיריית ירושלים. אגף ההנצחה של משרד הביטחון ריכז את ההיבטים הטכניים של תכנון האנדרטה ועיצובה. את האנדרטה עיצב האדריכל גבריאל קרטס, בשיתוף עם יוצרים וסופרים בני הקהילה האתיופית, שעבודותיהם שולבו בה. כמו כן שולבו באנדרטה מונולוגים שכתבו בני הקהילה, המתארים את ההווי בכפר האתיופי, את הדרך לישראל, את ההמתנה במחנות הפליטים בסודן ואת החלום על ירושלים. סביבת האנדרטה משמשת מקום התכנסות המיועד להתייחדות עם זיכרון הגבורה והאובדן של אלפי יהודי אתיופיה אשר נספו בדרכם לישראל.. 

[קישור למידע](https://main.knesset.gov.il/About/Lexicon/Pages/yom_zik_Ethiopian.aspx)."
"יום העצמאות: יום העצמאות חל בדרך כלל ביום ה' באייר, יום ההכרזה על הקמת מדינת ישראל בסיום המנדט הבריטי.

ההכרזה על הקמת המדינה נעשתה תוך כדי מלחמת העצמאות, שפרצה על רקע דחיית מדינות ערב והוועד הערבי (הפלסטיני) העליון את תוכנית החלוקה של ארגון האומות המאוחדות (החלטת העצרת הכללית של האומות המאוחדות ‎181, שהתקבלה ב-29 בנובמבר 1947 ) ונמשכה עד ינואר 1949.

ביום ה' באייר תש""ח, 14 במאי 1948, קרא דוד בן-גוריון בבית דיזנגוף בתל-אביב את מסמך ההכרזה על הקמת מדינת ישראל  (המכונה ""מגילת העצמאות"") וחתם עליו עם חברי מועצת העם. בהכרזה תיאור תולדות העם היהודי ומאבקו לחידוש חייו המדיניים וההכרה הבין-לאומית בזכותו זו; הכרזה על הקמת מדינת ישראל ; הצהרה על העקרונות שינחו את המדינה ופנייה לאו""ם, לתושבים הערבים של המדינה, למדינות ערב וליהדות הגולה.

יום העצמאות מעוגן בחוק יום העצמאות, התש""ט–1949, שפורסם בספר החוקים של מדינת ישראל ב-13 באפריל 1949. הוא חל תמיד יום לאחר יום הזיכרון לחללי מערכות ישראל.
אירועי החג
בערב יום העצמאות נערך בהר הרצל בירושלים טקס הדלקת המשואות, טקס ממלכתי במעמד יושב-ראש הכנסת המסיים את אירועי יום הזיכרון ופותח את יום העצמאות. בטקס נכללים גם הופעות אומנותיות ומופע דגלנים והוא מסתיים במפגן זיקוקין די  נור ממקום הטקס.

בליל החג מוצבות במרכזי הערים במות בידור והמוני חוגגים צופים במופעים ובמפגני זיקוקין די נור.

בבוקר החג עורך נשיא המדינה קבלת פנים לחיילים מצטיינים ובצהריים נערך בתיאטרון ירושלים חידון התנ""ך העולמי לנוער. אירועי היום הממלכתיים ננעלים בטקס הענקת פרס ישראל.

במהלך החג פותחים רבים ממחנות צה""ל את שעריהם ומציגים בפני המבקרים כלי נשק ואמצעי לחימה שבשימוש צה""ל. בבתי-כנסת רבים נערכת תפילה חגיגית ואומרים הלל ותפילה לשלום המדינה.


> ההמנון הלאומי

> נאום יושב-ראש הכנסת יוסף שפרינצק לכבוד יום העצמאות הראשון של מדינת ישראל. 

[קישור למידע](https://main.knesset.gov.il/About/Lexicon/Pages/independence_day.aspx)."
"יושב-ראש הכנסת: יושב-ראש הכנסת הוא העומד בראש הכנסת, מנהל את ענייניה, מופקד על שמירת כבודה, על הסדר בישיבותיה ועל קיום תקנונה. הוא המייצג את הכנסת כלפי גופים חיצוניים. יושב-ראש הכנסת אחראי גם למינהל הכנסת ולמזכירות הכנסת, וכן להכנתו ולביצועו של תקציב הכנסת. יושב-ראש הכנסת נבחר בהצבעה גלויה לכל תקופת כהונתה של הכנסת.
סגני היושב-ראש נבחרים בהצבעה גלויה לפי הצעה של ועדת הכנסת, לכל תקופת כהונתה של הכנסת או לתקופות קצרות יותר. יושב-ראש הכנסת וסגניו מהווים גוף הנקרא נשיאות הכנסת .
נשיאות הכנסת מתכנסת מדי שבוע כדי לקבוע את סדר-היום של מליאת הכנסת וכדי לאשר את ההצעות הדחופות לסדר-היום , את הדיונים המהירים ואת הצעות החוק הפרטיות שיונחו על שולחן הכנסת. יושב-ראש הכנסת או אחד מסגניו מנהל את ישיבות מליאת הכנסת, מעמיד את ההצעות להצבעה ומכריז על תוצאות ההצבעה.
ליושב-ראש הכנסת נתונות סמכויות לעניין שמירת הסדר והביטחון בתחומי הכנסת. בהיעדרו של נשיא המדינה מהארץ, יושב-ראש הכנסת ממלא את מקומו.. 

[קישור למידע](https://main.knesset.gov.il/About/Lexicon/Pages/SpDescription.aspx)."
"ישעיהו-שרעבי, ישראל: יושב-ראש הכנסת בשנים 1972–1977 (בכנסת השמינית ובכנסת התשיעית)



נולד ב-20 באפריל 1908 בסדן שבתימן. עלה ארצה בשנת 1929. נפטר ב-20 ביוני 1979.


השכלה: לימודי כלכלה, סוציולוגיה וספרות.


בין תפקידיו ופעליו: ראש המחלקה לעלייה מתימן וממדינות מוסלמיות נוספות בהסתדרות, סגן מזכיר הממשלה המופקד על הקשר עם הכנסת, פעיל בארגון עליית יהודי תימן במבצע ""מרבד הקסמים"", המזכיר הכללי של מפלגת העבודה, יושב-ראש ועדת הכנסת והוועדה המיוחדת לעניין חוק מבקר המדינה (תיקון מס' 5 – הקמת נציבות תלונות הציבור).


השתייכות מפלגתית: מפלגת פועלי ארץ ישראל, המערך לאחדות פועלי ארץ ישראל, מפלגת העבודה הישראלית, מערך.. 

[קישור למידע](https://main.knesset.gov.il/About/Lexicon/Pages/yeshayahu.aspx)."
"כנסת: הכנסת היא בית המחוקקים הישראלי, הרשות המחוקקת של מדינת ישראל. ב-16 בפברואר 1949, יומיים לאחר שהתכנסה לראשונה, קבעה האספה המכוננת בחוק המעבר, התש""ט–1949, כי בית המחוקקים במדינת ישראל ייקרא הכנסת וציר האספה המכוננת ייקרא חבר הכנסת .



מקור השם כנסת בשמה של כנסת הגדולה – המוסד העליון של ראשי ישראל וחכמיה, שהתכנס בירושלים לאחר שיבת היהודים מגלות בבל במאה החמישית לפני הספירה. מספר חברי הכנסת, 120, נקבע לפי מספר החכמים שישבו בכנסת הגדולה.. 

[קישור למידע](https://main.knesset.gov.il/About/Lexicon/Pages/knesset.aspx)."
"לבני, ציפי: ראשת האופוזיציה בשנים 2009–2012 ובשנים 2018–2019 (בכנסת השמונה-עשרה ובכנסת העשרים)
נולדה ב-7 באוגוסט 1958.
השכלה: תואר ראשון במשפטים.
מילאה תפקידים ציבוריים נוספים, ובהם: ממלאת מקום ראש הממשלה, שרה בממשלות ישראל, חברת הכנסת החמש-עשרה עד הכנסת העשרים, שירתה במוסד, כיהנה כמנכ""ל החברות הממשלתיות.
השתייכות מפלגתית: הליכוד, אחריות לאומית, קדימה, התנועה, המחנה הציוני.



ביוגרפיה פוליטית. 

[קישור למידע](https://main.knesset.gov.il/About/Lexicon/Pages/livni_zipi.aspx)."
"לוי מיקי: יושב-ראש הכנסת בשנים 2021–2022 (בכנסת העשרים-וארבע)



נולד ב-21 ביוני 1951 בירושלים.



השכלה: תואר ראשון במדעי החברה ותואר שני בחינוך.



בין תפקידיו ופעליו: מפקד מחוז יהודה ושומרון במשטרת ישראל, מפקד מחוז ירושלים במשטרת ישראל, נספח משטרת ישראל בארצות הברית, סגן שר האוצר.



השתייכות מפלגתית: יש עתיד, יש עתיד-תל""ם, כחול לבן.



ביוגרפיה פוליטית. 

[קישור למידע](https://main.knesset.gov.il/About/Lexicon/Pages/mikilevi.aspx)."
"לינדנשטראוס, מיכה: מבקר המדינה ונציב תלונות הציבור בשנים 2005–2012


מיכה לינדנשטראוס נבחר בכנסת למבקר המדינה ונציב תלונות הציבור ב-25 במאי 2005.


נולד בשנת 1937 בברלין בגרמניה. עלה ארצה בשנת 1937. נפטר בשנת 2019.



השכלה: תואר ראשון ושני במשפטים מהאוניברסיטה העברית בירושלים.


בין תפקידיו ופעליו: תובע צבאי ויועץ משפטי בצה""ל, שופט תעבורה, שופט שלום ושופט מחוזי, נשיא בית המשפט המחוזי בחיפה; יושב-ראש התנועה לארץ ישראל טובה ויושב-ראש נציגות השופטים בישראל.. 

[קישור למידע](https://main.knesset.gov.il/About/Lexicon/Pages/lindenshtraus_micha.aspx)."
"לפיד, יאיר: ראש ממשלת ישראל מ יולי 2022 עד דצמבר 2022.


נולד ב-5 בנובמבר 1963 בתל אביב-יפו.



השכלה: סיים לימודי תואר שני בפרשנות ותרבות באוניברסיטת בר אילן (ללא תואר).



מילא תפקידים ציבוריים נוספים, ובהם: ראש האופוזיציה, שר בממשלות ישראל, ראש הממשלה החליפי, חבר הכנסת מהכנסת התשע-עשרה.



השתייכות מפלגתית: יש עתיד, כחול לבן.



ביוגרפיה פוליטית. 

[קישור למידע](https://main.knesset.gov.il/About/Lexicon/Pages/lapid.aspx)."
"לפיד, יוסף (טומי): ראש האופוזיציה בשנת 2005 (בכנסת השש-עשרה)
נולד ב-27 בדצמבר 1931 בנובי סאד ביוגוסלביה. נפטר ב-1 ביוני 2008.
השכלה: תואר ראשון במשפטים.
מילא תפקידים ציבוריים נוספים, ובהם: סגן ראש הממשלה ושר המשפטים, חבר הכנסת החמש-עשרה והשש-עשרה, יושב-ראש מפלגת שינוי, עיתונאי וסופר, מנכ""ל רשות השידור, יושב-ראש התאחדות הטלוויזיה בכבלים, יושב-ראש מועצת יד ושם.
השתייכות מפלגתית: שינוי, שינוי התנועה החילונית, שינוי מפלגת החילונים ומעמד הביניים, הסיעה החילונית.



ביוגרפיה פוליטית. 

[קישור למידע](https://main.knesset.gov.il/About/Lexicon/Pages/lapid_yos.aspx)."
"לוז, קדיש: יושב-ראש הכנסת בשנים 1959–1969 (מהכנסת הרביעית עד הכנסת השישית)



נולד ב-10 בינואר 18 95 בבוברויסק ברוסיה הלבנה. עלה ארצה בשנת 1920. נפטר ב-4 בדצמבר 1972.


השכלה: למד בטכניון בקרלסרוהה בגרמניה ובמכון לכלכלה בסנט פטרסבורג. למד מדעים וחקלאות במכון החקלאי שליד אוניברסיטת אודסה ובאוניברסיטת דורפט באסטוניה.


בין תפקידיו ופעליו: שירת בצבא הרוסי והוכשר לקצין, היה חבר ב""הגנה"", ובמלחמת העצמאות לחם בעמק הירדן.  נמנה עם מייסדי תנועת החלוץ. כאשר עלה לארץ ישראל עבד בחקלאות ובסלילת כבישים, היה חבר קבוצת דגניה ב', ציר בקונגרס הציוני העשרים והעשרים-ושניים ושר החקלאות. בתקופת כהונתו כיושב-ראש הכנסת נבנה בניין הכנסת בגבעת רם.


השתייכות מפלגתית: מפלגת פועלי ארץ ישראל, המערך לאחדות פועלי ארץ ישראל, מפלגת העבודה הישראלית, מערך.. 

[קישור למידע](https://main.knesset.gov.il/About/Lexicon/Pages/luz.aspx)."
"לוין, יריב: יושב-ראש הכנסת בשנים 2020– 2021


השכלה: תואר ראשון במשפטים מהאוניברסיטה העברית; עורך דין מומחה במשפט האזרחי-מסחרי;
בוגר האולפן לערבית של חיל המודיעין.



בין תפקידיו ופעליו: סגן ראש לשכת עורכי הדין, חבר הכנסת מאז הכנסת השמונה-עשרה, יושב-ראש
ועדת הכנסת וועדת החוץ והביטחון, יושב-ראש הקואלי ציה, שר התיירות; חיבר מילון עברי-ערבי-
אנגלי למונחים כלכליים, שזכה בפרס של חיל המודיעין.



השתייכות מפלגתית: הליכוד.. 

[קישור למידע](https://main.knesset.gov.il/About/Lexicon/Pages/yariv_levin.aspx)."
"מאיר, גולדה: ראש ממשלת ישראל בשנים 1969– 1974
נולדה ב-3 במאי 1898 בקייב באוקראינה. עלתה ארצה בשנת 1921. נפטרה ב-8 בדצמבר 1978.
השכלה: בוגרת בית המדרש למורות במילווקי ובעלת תעודת הוראה.
מילאה תפקידים ציבוריים נוספים, ובהם: מזכירת מועצת הפועלות, מזכירת הוועד הפועל של ההסתדרות, ראש המחלקה ההדדית של ההסתדרות, ראש המחלקה המדינית של ההסתדרות, ראש המחלקה המדינית של הסוכנות היהודית, חברת מועצת המדינה הזמנית, צירת ישראל במוסקבה, המזכירה הכללית של מפא""י, המזכירה הכללית של מפלגת העבודה הישראלית, סגנית יושב-ראש האינטרנציונל הסוציאליסטי, שרה בממשלות ישראל וחברת הכנסת מהכנסת הראשונה עד הכנסת השמינית.
השתייכות מפלגתית: מפלגת פועלי ארץ ישראל, המערך, מפלגת העבודה הישראלית.

> ביוגרפיה פוליטית

> הנצחת זכר גולדה מאיר

> הודעת ראש הממשלה על התפטרותה, 11.4.1974
> חוק הנצחת זכרם של נשיאי ישראל וראשי ממשלותיה, התשמ""ו–1986. 

[קישור למידע](https://main.knesset.gov.il/About/Lexicon/Pages/meir_go.aspx)."
"מועצת העם: מועצת העם הוקמה מעט לפני תום המנדט הבריטי בפלשתינה-א""י בשל הצורך בהסדרת המוסדות שינהלו את המדינה מיד עם הקמתה על בסיס מוסדות נבחרים קיימים של היישוב בתקופת המנדט, אספת הנבחרים והנהלת הסוכנות. המועצה התכנסה לארבע ישיבות בין 4 ל-14 במאי. בישיבתה האחרונה הוכרזה מדינת ישראל.

ב-14 במאי 1948 הפכה מועצת העם למועצת המדינה הזמנית, בית המחוקקים של המדינה שרק נולדה, ומיד הוגדרה כ""הרשות המחוקקת"". הכנסת הראשונה החלה לפעול רק אחרי הבחירות, ב-14 בפברואר 1949 .



להרחבה. 

[קישור למידע](https://main.knesset.gov.il/About/Lexicon/Pages/moezet_haam.aspx)."
"מימון מפלגות: הכספים המשולמים למפלגות על פי חוק מימון מפלגות, התשל""ג–1973. המימון של כל מפלגה תלוי במספר חברי הכנסת שיש לה בכנסת היוצאת ובכנסת החדשה. כספי המימון משולמים מאוצר המדינה, באמצעות יושב-ראש הכנסת, לחשבון הבנק של כל סיעה.

כל סיעה זכאית, לפי הוראות חוק זה, למימון הוצאות הבחירות בתקופת הבחירות , למימון הוצאותיה השוטפות בכל חודש החל בחודש שאחרי פרסום תוצאות הבחירות לכנסת ועד החודש שבו פורסמו תוצאות הבחירות לכנסת הבאה ולמימון התשלומים לצוות הפרלמנטרי.. 

[קישור למידע](https://main.knesset.gov.il/About/Lexicon/Pages/party-financing.aspx)."
"ממשלה: הרשות המבצעת על פי שיטת הממשל הישראלית. מכהנים בה ראש הממשלה וחבריה, שרים שאחראים לניהול משרדי הממשלה השונים.


חוק-יסוד: הממשלה קובע כי הממשלה מכהנת מכוח אמון הכנסת, כי היא נושאת באחריות משותפת לפעולותיה בפני הכנסת וכי כל שר אחראי לפעולותיו בפני ראש הממשלה.
לאחר הבחירות לכנסת ובהתאם לתוצאותיהן, נשיא המדינה מטיל את תפקיד הרכבת הממשלה על אחד מחברי הכנסת, לאחר התייעצות עם נציגי הסיעות בכנסת. הרכב הממשלה וקווי היסוד שלה מובאים לאישור הכנסת.
הממשלה מוסמכת לעשות בשם המדינה, בכפוף לכל דין, כל פעולה שעשייתה אינה מוטלת בדין על רשות אחרת.
הכנסת רשאית להביע אי-אמון ב ממשלה. הבעת אי-אמון תיעשה בהחלטה של הכנסת, ברוב חבריה, להביע אמון בממשלה אחרת, שהודיעה על קווי היסוד של מדיניותה, על הרכבה ועל חלוקת התפקידים בין השרים.
כל ממשלות ישראל. 

[קישור למידע](https://main.knesset.gov.il/About/Lexicon/Pages/government.aspx)."
"מסקנות: תקנון הכנסת קובע כי בעניין שאינו הצעת חוק, שמסרה מליאת הכנסת לדיון אחת הוועדות, על הוועדה להביא את מסקנותיה לידיעת חברי הכנסת על-ידי הנחתן על שולחן הכנסת.

אם אין החלטה מראש של הכנסת לקיים דיון במסקנות הוועדה, רשאית הממשלה להציע לכלול דיון במסקנות הוועדה בסדר-היום של הכנסת. גם חבר הכנסת רשאי, על-ידי הצעה לסדר-היום, להציע לקיים דיון במסקנות הוועדה. יושב-ראש הכנסת מעביר את מסקנות הוועדה אל השר אשר העניין הנדון נמצא בתחום תפקידיו, ותוך שלושה חודשים מיום קבלת המסקנות, על השר להודיע בכתב ליושב-ראש הכנסת  על כל פעולה שפעל בעקבות המסקנות. הודעתו תונח על שולחן הכנסת.. 

[קישור למידע](https://main.knesset.gov.il/About/Lexicon/Pages/conclusions.aspx)."
"מבקר המדינה: תפקידו של מבקר המדינה הוא לבקר את הרשות המבצעת, את הרשויות המקומיות וגופים ציבוריים נוספים שנקבעו בחוק, ולבחון את חוקיות הפעולות, את טוהר המידות ואת הניהול התקין בגופים המבוקרים. מבקר המדינה נבחר על ידי הכנסת בהצבעה חשאית לתקופת כהונה אחת של שבע שנים, ולאחר בחירתו הוא מצהיר אמונים בפני הכנסת. באותו מועד רשאי המבקר החדש, בתיאום עם יושב-ראש הכנסת, לשאת דברים במליאת הכנסת.
המבקר אחראי בפני הכנסת בלבד: דוחותיו מוגשים לכנסת, והוא אינו תלוי בממשלה.  הכנסת היא שקובעת את שכרו של מבקר המדינה, ותקציב משרדו נקבע על ידי ועדת הכספים של הכנסת לפי הצעה של מבקר המדינה.

מבקר המדינה מגיש לכנסת דוחות וחוות דעת בתחום תפקידיו, והם נדונים בוועדה לענייני ביקורת המדינה של הכנסת . הוועדה רשאית לזמן לישיבותיה את נציגי הגוף המבוקר ולדרוש מהם להגיב על דברי הביקורת. הוועדה אף רשאית לבקש מהמבקר להכין חוות דעת בנושאים שבתחום תפקידו.
דוח המבקר משמש אמצעי בידי הכנסת למילוי אחד מתפקידיה המרכזיים: ביקורת ופיקוח על פעולותיה של הרשות המבצעת.
במקרים מסוימים מעניק החוק לוועדה לענייני ביקורת המדינה סמכות להחליט על הקמת ועדת חקירה ממלכתית בנושא הכלול בדוח או בחוות דעת של מבקר המדינה.
חוק מבקר המדינה בגרסתו הראשונה אושר בכנסת הראשונה במאי 1949. בחוק המקורי נקבע שמבקר המדינה ימונה על ידי נשיא המדינה על פי המלצת ועדת הכנסת. רק בחוק-יסוד: מבקר המדינה, שנחקק בשנת 1988, הוחלט שהמבקר, כמו נשיא המדינה, ייבחר על ידי הכנסת.
בשנת 1988 חוקקה הכנסת את חוק-יסוד: מבקר המדינה , המעגן את מעמדו ואת תפקידיו של המבקר בחוק-יסוד.
מבקר המדינה משמש גם נציב תלונות הציבור (אומבודסמן) לגבי כל גוף מבוקר או נושא משרה בגוף כאמור.
> אתר מבקר המדינה. 

[קישור למידע](https://main.knesset.gov.il/About/Lexicon/Pages/critic.aspx)."
"מופז, שאול: ראש האופוזיציה בשנת 2012 ובשנת 2013 (בכנסת השמונה-עשרה)
נולד ב-4 באוקטובר 1948.
השכלה: בוגר המכללה לפיקוד ומטה של חיל הנחתים האמריקאי בקוונטיקו בווירג'יניה, תואר ראשון במינהל עסקים.
מילא תפקידים ציבוריים נוספים, ובהם: משנה לראש הממשלה, סגן ראש הממשלה, שר בממשלות ישראל, רמטכ""ל צה""ל.
השתייכות מפלגתית: קדימה.



ביוגרפיה פוליטית. 

[קישור למידע](https://main.knesset.gov.il/About/Lexicon/Pages/mofaz_shaul.aspx)."
"מלחמת ""חרבות ברזל"": מלחמה שהכריזה מדינת ישראל נגד ארגון הטרור חמאס בתגובה למתקפת הפתע שביצע הארגון בבוקרו של יום שבת, חג שמחת תורה התשפ""ד,7 באוקטובר 2023, שבה פלשו מחבלי חמאס לבסיסי צה""ל ויישובים בעוטף עזה, תוך כדי ירי של אלפי טילים לעבר ישראל. בפלישה זו חדרו לישראל אלפי מחבלים מרצועת עזה דרך גדר הגבול ברכבים, ברגל ואף מן האוויר, רצחו יותר מ-1,100 אזרחים, חיילים ואזרחים זרים וביצעו בהם פשעים מחרידים, פצעו כ-5,000 איש וחטפו לתוך שטח הרצועה כ-250 פעוטות, ילדים וילדות, נערים ונערות, נשים, גברים, חיילים וחיילות ואזרחים זרים.



בתגובה למתקפה הרצחנית הכריזה ממשלת ישראל על מלחמת חורמה למיגור יכולותיו הצבאיות ושלטונו של חמאס ברצועת עזה. בשבועות הראשונים התמקדה הלחימה באלפי תקיפות של חיל האוויר נגד יעדי טרור ברצועה, ובסוף אוקטובר החל התמרון הקרקעי, בהשתתפות כוחות גדולים של רגלים, שריון, הנדסה ועוד. בין 24 בנובמבר ל-1 בדצמבר הוכרזה הפוגה בלחימה לצורך ביצוע עסקה ובמסגרתה שוחררו משבי חמאס עשרות ילדים ונשים.



כיממה לאחר פרוץ המלחמה - נפתחה גם החזית הצפונית – וארגון הטרור חיזבאללה שיגר טילים לעבר מוצבי צה""ל בצפון הארץ, ובהמשך גם לכיוון יישובים ומטרות אזרחיות. בנוסף לכך נורו טילים גם מכיוון סוריה. במסגרת ההגנה על העורף, החליטו בישראל לפנות עשרות יישובים בדרום ובצפון. כוחות הביטחון פעלו מתחילת המלחמה גם ביהודה ושומרון, חיסלו חוליות מחבלים ועצרו אלפי פלסטינים. בהמשך חודש אוקטובר הותקפה ישראל גם בידי החות'ים - ארגון טרור הפועל מתימן - באמצעות טילים וכלי טיס בלתי מאוישים.. 

[קישור למידע](https://main.knesset.gov.il/About/Lexicon/Pages/IronSwords.aspx)."
"ממשלת אחדות לאומית: ממשלת אחדות לאומית (בעבר נהגו לכנות ממשלה כזאת ""ממשלת ליכוד לאומי"") היא ממשלה המתבססת על קואליציה רחבה, שחברים בה גם נציגי סיעות יריבות. האופוזיציה לממשלה כזאת היא מטבע הדברים קטנה.

ממשלת אחדות לאומית קמה בשל מצב חירום כגון מלחמה, אסון טבע או משבר כלכלי המצריך התגייסות כוחות נרחבת לשם טיפול במצב. גם מצב של שוויון כוחות בין גושי המפלגות היריבות שנבחרו לכנסת, שאינו מאפשר לגבש קואליציה שיש לה רוב, מצריך לעתים הקמת ממשלת אחדות לאומית. אפשרות אחרת במקרה כזה היא לקיים בחירות מוקדמות, אך מכיוון שמערכות בחירות תכופות עלולות לערער את יציבות המשטר ואת היציבות במשק, שני הגושים משתפים פעולה עד הבחירות הבאות.


ממשלות אחדות לאומית שכיהנו במדינת ישראל


הממשלה ה-13 בראשות לוי אשכול (מערך), שפעלה בתקופת הכנסת השישית. ב-1 ביוני 1967 צירף אשכול לקואליציה את הסיעות רפ""י וגח""ל והקים ממשלת ליכוד לאומי. לממשלה הצטרף משה דיין (רפ""י) בתפקיד שר הביטחון, ומנחם בגין ויוסף ספיר (גח""ל) הצטרפו כשרים בלי תיק. מינויו של דיין לשר הביטחון ערב מלחמת ששת הימים נועד להפיג את חרדות הציבור נוכח איומי מדינות ערב על קיומה של מדינת ישראל.


הממשלה ה-14 (מרס עד דצמבר 1969) בראשות גולדה מאיר (מערך), שפעלה גם היא בתקופת הכנסת השישית. גולדה מאיר הקימה את הממשלה לאחר פטירתו של ראש הממשלה לוי אשכול. גם היא הייתה ממשלה רחבה, והרכבה היה דומה לזה של הממשלה שקדמה לה.


הממשלה ה-15 (1969–1974) בראשות גולדה מאיר (מערך), שפעלה בתקופת הכנסת השביעית . אל הממשלה הצטרף מנחם בגין בראש מפלגת גח""ל. הימים היו ימי מלחמת ההתשה. באוגוסט 1970, כאשר הסתיימה מלחמת ההתשה, פרשו שרי גח""ל מן הממשלה.


הממשלה ה-21 והממשלה ה-22 (1984–1986 ו-1986–1988), שפעלו בתקופת הכנסת האחת-עשרה. בראשות הממשלה העשרים-ואחת עמד שמעון פרס (מערך), ובראשות הממשלה העשרים-ושתיים עמד יצחק שמיר (ליכוד). הרוטציה הזאת הושגה לאחר שבבחירות לכנסת הושג שוויון בין גוש הימין לגוש השמאל. חלוקת התפקידים בממשלה וקווי היסוד היו זהים בשתי הממשלות.


הממשלה ה-23  (1988–1990) בראשות יצחק שמיר (ליכוד), שפעלה בתקופת הכנסת השתים-עשרה. בין השאר היו שותפים לה אנשי המערך בראשותו של שמעון פרס, שכיהן כממלא מקום ראש הממשלה וכשר האוצר. אף כי המבנה הסיעתי של הכנסת אפשר הקמה של ממשלה צרה בראשות הליכוד, יצחק שמיר בחר להרכיב ממשלה הנשענת על קואליציה רחבה. הממשלה נאלצה להתפטר אחרי שהושג רוב בהצבעה על הבעת אי-אמון בממשלה בנושא סירובו של ראש הממשלה לנהל משא-ומתן עם משלחת פלסטינית.


הממשלה ה-29 (2001–2003) בראשות אריאל שרון (ליכוד), שפעלה בתקופת הכנסת החמש-עשרה . בבחירות אלו נבחר אריאל שרון בבחירה ישירה. בממשלה ישבו מטעם סיעת ישראל אחת שמעון פרס בתפקיד שר החוץ ובנימין בן-אליעזר בתפקיד שר הביטחון.


הממשלה ה-30 (2003–2006) בראשות אריאל שרון (ליכוד), שפעלה בתקופת הכנסת השש-עשרה. בתקופתה הראשונה היא הייתה ממשלת מרכז–ימין בהשתתפות הליכוד, שינוי, המפד""ל והאיחוד הלאומי. הממשלה התפרקה בשנת 2004 בשל תוכנית ההתנתקות והתקציב לשנת 2005. בינואר 2005, לאחר פרישת מפלגת שינוי מהקואליציה, הצטרפה סיעת העבודה-מימד לקואליציה ולממשלה. ממשלה זו מימשה את תוכנית ההתנתקות. באוגוסט 2005, בשל תוכנית ההתנתקות, התפלג הליכוד והוקמה סיעת קדימה ובראשה ראש הממשלה אריאל שרון. סיעת העבודה-מימד פרשה מן הממשלה לאחר מינוי עמיר פרץ ליושב-ראש המפלגה בנובמבר 2005.


הממשלה ה-32 בראשות בנימין נתניהו, שפעלה בתקופת הכנסת השמונה-עשרה. ב-9 במאי 2012 צירף בנימין נתניהו לקואליציה ולממשלה את סיעת קדימה בראשות שאול מופז . ממשלת האחדות הלאומית הזו התקיימה עד 17 ביולי 2012. סיעת קדימה פרשה מן הממשלה על רקע חילוקי דעות עם הליכוד בנושא חוק הגיוס.


הממשלה ה-35, ממשלת החילופים של בנימין נתניהו ובני גנץ, פעלה בתקופת הכנסת העשרים-ושלוש (ממאי 2020 עד יוני2021). לממשלה זו חברו סיעת הליכוד בראשות בנימין נתניהו, סיעת כחול לבן בראשות בני גנץ וסיעות נוספות. זו הייתה ממשלה פריטטית (= שוויונית) בין גוש הליכוד וגוש כחול לבן, ובקווי היסוד היא הוגדרה ""ממשלת אחדות וחירום של פיוס לאומי"" שהוקמה בשל ""המשבר הרפואי והכלכלי בממדים היסטוריים עקב התפשטות נגיף הקורונה"", וכן גם בשל התיקו הפוליטי שלא אפשר לליכוד ולכחול לבן להקים ממשלה צרה. בראשות הממשלה עמד בנימין נתניהו. חילופי ראשי הממשלה לא התקיימו בשל הקדמת הבחירות.

> כל ממשלות ישראל. 

[קישור למידע](https://main.knesset.gov.il/About/Lexicon/Pages/UnityGovt.aspx)."
"מפלגה: לפי חוק המפלגות, התשנ""ב–1992 , מפלגה היא ""חבר בני אדם שהתאגדו כדי לקדם בדרך חוקית מטרות מדיניות או חברתיות ולהביא לייצוגם בכנסת על ידי נבחרים"".


החוק קובע כללים ברורים בעניין הקמת מפלגות, רישומן אצל רשם המפלגות, סעיפי התקנון הנדרשים, מוסדותיהן וסדרי הדיון בהם, פעילויותיהן, סמכויות הסניפים ברחבי הארץ, נכסיהן, מימונן וכיוצא באלה. החוק גם קובע סייגים לרישום מפלגה, ולפיהם אסור שבין מטרותיה או מעשיה יהיו שלילת קיומה של מדינת ישראל כמדינה יהודית ודמוקרטית, הסתה לגזענות ותמיכה במאבק מזוין של מדינת אויב או של ארגון טרור נגד מדינת ישראל. כמו כן, אין לרשום מפלגה אם יש לרשם המפלגות יסוד סביר להסיק שהמפלגה תשמש מסווה לפעולות בלתי חוקיות.. 

[קישור למידע](https://main.knesset.gov.il/About/Lexicon/Pages/party.aspx)."
"מוזס, זיגפריד: מבקר המדינה בשנים 1949–1961


בשנת 1949 מונה זיגפריד מוזס על ידי נשיא המדינה חיים וייצמן למבקר המדינה הראשון של מדינת ישראל.


נולד בשנת 1887 בגרמניה. עלה ארצה בשנת 1937. נפטר בשנת 1974.


השכלה: לימודי משפטים בברלין. דוקטור למשפטים.


בין תפקידיו ופעליו: ציר בקונגרסים ציוניים, יושב-ראש התאחדות ציוני גרמניה וסגן נשיא הנציגות הארצית של יהודי גרמניה; ממנהיגי יוצאי קהילת גרמניה בישראל וממייסדי מכון ליאו בק לתולדות יהודי גרמניה ותרבותם.. 

[קישור למידע](https://main.knesset.gov.il/About/Lexicon/Pages/mozes_zigfrid.aspx)."
"מזכיר הכנסת: מזכיר הכנסת אחראי לניהול הפרלמנטרי של הכנסת. במסגרת זו המזכיר אחראי להכנה ולארגון של דיוני מליאת הכנסת, מייעץ ליושב-ראש הכנסת ולסגניו בענייני תקנון, נוהג ונוהל ומפקח על יישום החלטות המליאה. מזכיר הכנסת, או סגנו, נוכחים במליאת הכנסת בעת ישיבותיה.

מזכיר הכנסת מופקד על ניהול מזכירות הכנסת. מזכירות הכנסת מתאמת את סדר-היום של מליאת הכנסת. התיאום נעשה עם חברי הכנסת, הסיעות, הוועדות, מזכירות הממשלה ומשרדי הממשלה השונים. מזכירות הכנסת עוסקת בניתוב הפריטים הפרלמנטריים השונים (הצעות אי-אמון, הצעות לסדר-היום, הצעות לדיון מהיר, שעת שאלות, שאילתות והצעות חוק) בין מליאת הכנסת לוועדות הכנסת ולמשרדי הממשלה השונים, בהתאם להחלטות המליאה, ומקיימת מעקב ובקרה אחר התהליכים הפרלמנטריים.. 

[קישור למידע](https://main.knesset.gov.il/About/Lexicon/Pages/sec_knes.aspx)."
"מליאת הכנסת: מליאת הכנסת היא הגוף המרכזי ובעל הסמכות העליונה של הכנסת. החלטותיה של הכנסת מתקבלות באמצעות ההצבעות במליאה, המורכבת מ-120 חברי הכנסת. במליאה מועלות הצעות חוק, הצעות לסדר-היום, שאילתות לשרי הממשלה והצעות להביע אי-אמון בממשלה , ומתקיימים בה דיונים במגוון נושאים המשקפים את האירועים הפוליטיים, הביטחוניים, החברתיים והכלכליים המתרחשים במדינה. לא דרושה נוכחות כל חברי הכנסת כדי לקיים את פעולותיה. ההחלטות מתקבלות במליאת הכנסת בהצבעת רוב הנוכחים, אלא אם כן נקבע בחוק שיש צורך ברוב גדול יותר. בישיבות המליאה נרשם פרוטוקול הכולל את כל הנאמר על ידי חברי הכנסת ואת תוצאות הצבעותיהם.

נשיאות הכנסת, שחברים בה יושב-ראש הכנסת וסגניו, קובעת את סדר-היום של הכנסת. הממשלה מציעה חלק גדול מסדר-היום של ישיבות הכנסת. ישיבה אחת בשבוע מוקדשת לדיון בהצעות לסדר-היום שמעלים חברי הכנסת ולדיון מוקדם בהצעות חוק שמגישים חברי כנסת יחידים או קבוצות של חברי הכנסת.

ישיבות מליאת הכנסת מתקיימות בדרך כלל בימים שני, שלישי ורביעי בכל שבוע. הישיבות מתנהלות בשפה העברית. לחברי הכנסת זכות לדבר גם בערבית; נאומים בערבית יתורגמו לעברית. נאומים בשפה אחרת נישאים במליאה רק כאשר אורח מחוץ לארץ נואם בה.

הכנסת מקיימת בדרך כלל מושב אחד בשנה, ובו שני כנסים, האחד בחורף והאחר בקיץ, שנמשכים יחד כשמונה חודשים. בזמן פגרת הכנסת הממשלה רשאית לזמן את הכנסת לישיבה מחוץ למניין, ורשאים לעשות זאת גם 25 מחברי הכנסת המעוניינים בכך.

עבודת הכנסת מתנהלת על פי הכללים הכתובים בתקנון הכנסת , קובץ תקנות וכללים והוראות שגיבשה הכנסת במהלך השנים להסדרת נוהלי עבודתה. את כללי התקנון משלימים תקדימים שונים, למשל החלטות היושב-ראש וסגניו, המפורשים על ידי ועדת הפירושים, שחברים בה יושב-ראש הכנסת ושמונה מחברי הכנסת על פי בחירת ועדת הכנסת. מליאת הכנסת מאשרת תיקונים בתקנון, ולכל תיקון נדרש אישור ועדת הכנסת ומליאת הכנסת.. 

[קישור למידע](https://main.knesset.gov.il/About/Lexicon/Pages/plenum.aspx)."
"ממשלת חילופים: ממשלת חילופים היא ממשלה שנקבעו בה חילופים (רוטציה) בראשות הממשלה בין המנהיגים של שני הגושים המרכיבים אותה, הפועלת תוך שמירה על יחסי כוחות שוויוניים בין הגושים. מטרתה של ממשלה פריטטית (= שוויונית) מסוג זה היא לחייב את שני הגושים החברים בה להידבר ביניהם ולהגיע לפשרות ולהסכמות, שכן גוש אחד אינו יכול לקבל החלטות ללא הסכמת הגוש האחר. הממשלה ה-35 התבססה על עקרונות אלה.
לאחר הבחירות לכנסת העשרים-ושלוש, שנערכו במרץ 2020 והיו האחרונות מתוך שלוש מערכות בחירות שהתקיימו בתוך כשנה, נראה שוב כי יחסי הכוחות בכנסת אינם מאפשרים הקמת ממשלה וכי ישראל תיגרר שוב לאי-יציבות פוליטית ולבחירות נוספות. גוש הימין מנה 58 חברי הכנסת, וגוש המרכז-שמאל מנה 62 חברי הכנסת, 15 מהם חברי הרשימה המשותפת. כמו גוש הימין, גם חלק מחברי גוש המרכז-שמאל סירבו לצרף את הרשימה המשותפת לקואליציה או אפילו להקים ממשלה הנתמכת מבחוץ על ידי הרשימה המשותפת.
הפתרון היה הקמת ממשלת אחדות שתכלול את גוש הימין ואת גוש כחול לבן, עם הסכמה על רוטציה בראשות הממשלה בין בנימין נתניהו לבני גנץ, מנהיגי שני הגושים. באפריל 2020 חתמו סיעת הליכוד וסיעת כחול לבן על הסכם שלפיו ישבו יחד בממשלה.
עם זאת, יש לציין שסיעת כחול לבן שנכנסה לממשלה הייתה קטנה מסיעת כחול לבן שנבחרה לכנסת: לפני הצטרפותה לממשלה התפצלה ממנה סיעת יש עתיד-תל""ם , שהתנגדה להקמת ממשלת האחדות, ולאחר מכן התפצלו מהסיעה שני חברי תל""ם נוספים והקימו את סיעת דרך ארץ . כתוצאה מכך הצטמצמה הסיעה מ-33 מנדטים ל-15, וכבר לא הייתה הסיעה השנייה בגודלה בכנסת.
ממשלת החילופים עוגנה בתיקון מס' 8 לחוק-יסוד: הממשלה , ועקרונותיה באים לידי ביטוי בסעיף 13א(ד)(1) לחוק-יסוד הממשלה, המסדיר את החילופים בין ראש הממשלה לראש הממשלה החלופי. חוק-היסוד קובע את אופן ההתנהלות של הממשלה, ובכלל זה שוויון בכוח ההצבעה. לפי חוק-היסוד, רק ראש הגוש עצמו יכול לפטר שרים מהגוש שלו, וכל גוש מקבל זכות וטו על החלטות חשובות של ראש הגוש האחר.
לפי ההסכם שעליו חתמו סיעת הליכוד וסיעת כחול לבן, בנימין נתניהו עתיד היה לכהן כראש הממשלה למשך 18 חודשים, ולאחריו בני גנץ למשך תקופה דומה. הממשלה הוגדרה ממשלת חירום לאומית והתנהלה באופן פריטטי ובהובלה משותפת של שני האישים. ממשלה זו לא האריכה ימים, ובני גנץ לא הספיק לכהן בראשותה; בשל אי-העברת חוק התקציב לשנים 2020 ו-2021 ועל רקע אי-יציבות ומחלוקות בתוך הקואליציה בנושאים רבים, הבחירות לכנסת העשרים-וארבע הוקדמו ונקבעו ל-23 במרץ 2021.. 

[קישור למידע](https://main.knesset.gov.il/About/Lexicon/Pages/exchangegov.aspx)."
"מצנע, עמרם: ראש האופוזיציה בשנת 2003 (בכנסת השש-עשרה)
נולד ב-20 בפברואר 1945.
השכלה: בוגר הפנימייה הצבאית בבית הספר הריאלי בחיפה, תואר ראשון בגיאוגרפיה, תואר שני במדעי המדינה, בוגר המכללה למלחמה של צבא ארצות הברית בפנסילבניה, בוגר התוכנית לאנשי ציבור בכירים במרכז ליחסים בין-לאומיים באוניברסיטת הרווארד בארצות הברית.

מילא תפקידים ציבוריים נוספים, ובהם: ראש עיריית חיפה, יושב-ראש הוועדה הממונה בירוחם, חבר הכנסת השש-עשרה והכנסת התשע-עשרה, יושב-ראש ועדת החינוך, התרבות והספורט.
השתייכות מפלגתית: העבודה, התנועה בראשות ציפי לבני.



ביוגרפיה פוליטית. 

[קישור למידע](https://main.knesset.gov.il/About/Lexicon/Pages/mitsna_am.aspx)."
"מועצת המדינה הזמנית: מועצת המדינה הזמנית הוקמה ערב סיום המנדט הבריטי בארץ ישראל, ב-14 במאי 1948. תפקידיה היו לשמש רשות מחוקקת ורשות מבצעת כאחת, עד שתיבחר ממשלה זמנית על ידי אספה מכוננת נבחרת, ולהכין את הבחירות לרשות המחוקקת.

במועצה כיהנו חברי ההנהלה הציונית וחברי הנהלת היישוב. לנשיא המועצה נבחר חיים וייצמן, וליושב-ראש המועצה – יוסף שפרינצק. על אף האמור לעיל, בשל העיכוב בקיום הבחירות לאספה המכוננת, הוקמה ממשלה זמנית בראשות דוד בן-גוריון, בהשתתפות 13 מחברי מועצת המדינה הזמנית. נוסף על חברי הממשלה הזמנית היו במועצה 21 חברים, ובגלל הקושי שלהם להגיע לישיבות המועצה במקום מושבה בתל  אביב בתנאי המלחמה ששררו בארץ, מונו גם 27 ממלאי מקום.
הארגון וסדרי העבודה של מועצת המדינה הזמנית הושפעו מאופייה הזמני, ממצב החירום עקב מלחמת השחרור, מנהלים ומנהגים של הקונגרס הציוני ושל אספת הנבחרים, שהייתה הגוף המייצג העליון של היישוב היהודי בארץ  ישראל המנדטורית, וכן מיחסיה עם הממשלה הזמנית.
מועצת המדינה הזמנית המשיכה לכהן עד כינון הכנסת הראשונה.. 

[קישור למידע](https://main.knesset.gov.il/About/Lexicon/Pages/moatza.aspx)."
"מילון עברי-אנגלי: empty text
א
empty heading:
ב
empty heading:
ג
empty heading:
ד
empty heading:
ה
empty heading:
ו
empty heading:
ז
empty heading:
ח
empty heading:
ט
empty heading:
י
empty heading:
כ
empty heading:
ל
empty heading:
מ
empty heading:
נ
empty heading:
ס
empty heading:
ע
empty heading:
פ
empty heading:
צ
empty heading:
ק
empty heading:
ר
empty heading:
ש
empty heading:
ת




א
אגודת ידידות פרלמנטרית
Parliamentary Friendship Association (or) League
אגף (מנהלי)
division, section
אגף (בבניין)
wing
אולם המליאה
plenary hall, chamber
אופוזיציה
opposition
אזהרה
warning
אזור בחירה
constituency
אזרח
citizen
אחוז חסימה
qualifying threshold
אי-נוכחות
absence
אי-סדר
disorder
איגוד המזכירים הכלליים של פרלמנטים
Association of Secretaries General of Parliaments (ASGP)
(ה)איחוד הבין-פרלמנטרי
Inter- Parliamentary Union (IPU)
איסור
prohibition
אישור
approval, confirmation
אכסדרה
foyer
אמון בכנסת
trust in the Knesset
אספה מכוננת
Constituent Assembly
ארגון
organisation (Brit.) or organization (Ame.)
ארכיון הכנסת
Knesset archive
ארעי
temporary
אש התמיד
The Eternal Flame
אשרור
ratification
אתיקה
ethics
ב
בוחר
voter, elector
בחירות
elections
בחירות אזוריות
regional elections
בחירות יחסיות
proportional elections
בחירות מוקדמות
early elections
בחירות מקדימות
primaries
בטל ומבוטל
null and void, invalid
ביטול (חוק)
abrogation, repeal, cancellation
ביצוע
implementation, execution
בית-דין גבוה לצדק (בג""צ)
High Court of Justice
בית המחוקקים
legislature
בית הנבחרים
house of representatives
בית המשפט העליון
Supreme Court of Justice
בלתי מפלגתי
non-partisan, independent
בקשה
request
ג
גרסה
version
ד
דברי הכנסת
Knesset Record
דברי זיכרון
in memorium
דו-ביתי (פרלמנט)
bicameral
דובר הכנסת
Knesset Spokesman
דוח
report
דוח ביניים
interim report
דוח מבקר המדינה
State Comptroller Report
דוכן (נואמים)
rostrum, podium
דחייה (ביטול)
rejection
דחייה (למועד אחר)
adjournment, postponement, deferral, putting off
דיון (בוועדה)
deliberation
דיון (במליאה)
debate, proceedings
דיון אישי
personal debate
דיון כללי
general debate
דיון מוקדם (בהצעת חוק)
Preliminary Reading
דיון מיוחד
special debate
דיון סיעתי
debate on a (parliamentary) group basis
דין רציפות
rule of continuity
(ב)דלתיים סגורות
ה
in camera, closed meeting, behind closed doors
הגשת הצעה
tabling (or) moving a motion
הגשת שאילתא
submission of a question
הודעה
notice, notification
הודעה אישית
personal statement
הודעת הממשלה
Government announcement
הודעת שר
announcement by a minister
הוצאה כספית
expenditure
הוצאה מהמליאה
removal from the plenum
הוראה
provision, instruction
הוראות שעת חירום
emergency regulations
הוראת שעה
ordinance
החלטה (=סיכום דיון)
resolution
החלטה (=קביעה)
decision, ruling, decree
החלת דין הרציפות
application of the rule of continuity
הימנעות (בהצבעה במליאה או בוועדה)
abstention
הימנעות (מהצבעה בבחירות)
non-participation
היעדרות
absence
הכנסת היוצאת
the outgoing Knesset
הכנסת הנכנסת
the incoming Knesset
הכרזת העצמאות
Proclamation (or) Declaration of Independence
הליך
proceedings
המלצה
recommendation
הנחה על שולחן הכנסת
tabling, laying on the Knesset table
הנחיה
instruction
הנמקה
justification, reasoning
הסבר
explanation
הסכם בין-לאומי
treaty, international agreement, convention
הסכם קואליציוני
coalition agreement
הסרה מסדר-היום
removal from the agenda
הסרת חסינות
lifting (or) removal of immunity
הסתייגות
reservation
העברה (למקום אחר)
referral, transmission
העברה (מכהונה)
removal from office
הענשה
application of sanctions (mild), punishment (harsh)
העצמה
empowerment
הערה
comment
הערה (=נזיפה קלה)
reprimand
הערה לסדר
point of order
הפלת ממשלה
bringing down (or) toppling (or) overthrowing a government
הפסד
loss
הפסקת דיון
suspension of debate
הפעלת חוק
implementation of a law
הפרדת רשויות
separation of powers
הפרת סדר
breach of order, disorderly conduct
הצבעה
voting
הצבעה אלקטרונית
electronic voting
הצבעה בהרמת ידיים
voting by show of hands
הצבעה בעד
a vote in favour (Brit.) in favor (Ame.)
הצבעה חשאית
secret vote, secret ballot
הצבעה נגד
a vote against
הצבעה שמית/אישית
voting by roll-call
הצגת חפץ/מיצג
display of object
הצהרת אמונים
declaration of allegiance
הצהרת הון
financial declaration
הצעה
motion, proposal
הצעה דחופה לסדר-היום
urgent motion for the agenda
הצעה לסדר
point of order
הצעה לסדר-היום
motion for the agenda
הצעת אי-אמון
motion of no-confidence, non-confidence motion (Can.), censure
הצעת אמון
motion of confidence
הצעת חוק
bill
הצעת חוק של ועדה
Committee Bill
הצעת חוק של חבר הכנסת (פרטית)
Private Members' Bill
הצעת חוק של הממשלה
Government Bill
הצעת תיקון חוק
proposed amendment
הצעת תקציב
budget proposal, estimates, budget bill
הקדמה (למסמך)
preamble
הקדמה (לספר)
foreword, introduction
הקצאת מושבים
allocation of seats
הקצאת משאבים
allocation of resources
הקצבה
appropriation
הקשר טקסטואלי
textual connection
הרחקה
exclusion, removal
הרכב
composition, make-up
הרשאה
authorization (Brit.), authorization (Ame.)
השבעה
swearing in
השגה (=הסתייגות להצעה לתיקון התקנון)
reservation
השגה (=ערעור)
objection
השעיה
suspension
השתתפות בבחירות
turnout, participation in elections
התחייבות
pledge, undertaking, assumption of an obligation
התייעצות
consultation
התכנסות (של אנשים)
assembly, gathering, convention,
התמודדות בבחירות
running in an election, contesting an election
התפזרות הכנסת
dissolution of the Knesset
התפטרות
resignation
ו
ויתור
waiver
ועד עובדים
workers' committee
ועדה
committee, commission
(ה)וועדה לזכויות הילד
The Committee on Childrens' Rights
(ה)וועדה למאבק בנגע הסמים
The Committee on Drug Abuse
ועדה לעניין מסוים
select committee, committee on a particular matter, ad hoc committee
(ה)וועדה לענייני ביקורת המדינה
State Control Committee
(ה)וועדה לפניות הציבור
Public Petitions Committee
(ה)וועדה לקידום מעמד האישה
Committee on the Status of Women
ועדה מייעצת
advisory committee
ועדה מסדרת
Constituting Committee, Arrangements Committee
ועדה משותפת
joint committee
ועדה משותפת לתקציב הביטחון
Joint Committee for the Defence (Brit.) (or) Defense (Ame.) Budget
ועדה סטטוטורית
statutory committee
ועדה קבועה
permanent committee, standing committee
ועדת האתיקה
Ethics Committee
ועדת החוץ והביטחון
Foreign Affairs and Defence (Brit.) (or) Defense (Ame.) Committee
ועדת החוקה, חוק ומשפט
Constitution, Law and Justice Committee
ועדת החינוך, התרבות והספורט
Education, Culture and Sports Committee
ועדת חקירה פרלמנטרית
parliamentary committee of inquiry (or) enquiry
ועדת הכלכלה
Economics Affairs Committee
ועדת הכנסת
House Committee
ועדת הכספים
Finance Committee
ועדת המדע והטכנולוגיה
Science and Technology Committee
ועדת מינויים
appointments committee
ועדת משנה למאבק בסחר בנשים
Subcommittee on Trafficking in Women
ועדת העבודה, הרווחה והבריאות
Labour (Brit.) (or) Labor (Ame.), Welfare and Health Committee
ועדת העלייה, הקליטה והתפוצות
Immigration, Absorption and Diaspora Affairs Committee
ועדת הפנים ואיכות הסביבה
Internal Affairs and Environment Committee
ועדת משנה
subcommittee
ועדת הפירושים
Interpretation Committee
ועידה
conference, congress
ותיק חברי הכנסת
senior (or) oldest Member of the Knesset
ז
זימון
convening
זכות בחירה
right to vote, franchise
זכות דיבור
right to address (or) to speak (or) to take the floor
זכות קדימה
priority, precedence
זכות תגובה
right to answer (or) to react
ח
חבר הכנסת (ח""כ)
Member of the Knesset (MK)
חבר הקונגרס
Congressman
חבר הכנסת לשעבר (חכ""ל)
Former Member of the Knesset
חבר פרלמנט
Member of Parliament (MP)
חברות
membership
חד-ביתי (פרלמנט)
unicameral
חוות דעת
opinion, advisory opinion
חוזר (מסמך)
circular
חופש הדיבור
freedom of speech (or) expression
חוק
statute, law, act
חוק הבחירות
Elections Law
חוק ההסדרים
Arrangements Law
חוק הכנסת, התשנ""ד–1994
The Knesset Law, 5754-1994
חוק המפלגות, התשנ""ב–1992
The Parties Law, 5752-1992
חוק התקציב
Budget Law
חוק חסינות חברי הכנסת,
זכויותיהם וחובותיהם, התשי""א–1951
Immunities, Rights and Duties of
Members of the Knesset Law, 5711-1951
חוק-יסוד
basic law
חוק-יסוד: הכנסת
Basic Law: the Knesset
חוק-יסוד: הממשלה
Basic Law: the Government
חוק-יסוד: הצבא
Basic Law: the Army
חוק-יסוד: חופש העיסוק
Basic Law: Freedom of Occupation
חוק-יסוד: החקיקה
Basic Law: Legislation
חוק-יסוד: ירושלים בירת ישראל
Basic Law: Jerusalem, the Capital of Israel
חוק-יסוד: כבוד האדם וחירותו
Basic Law: Human Dignity and Liberty
חוק-יסוד: מבקר המדינה
Basic Law: the State Comptroller
חוק-יסוד: מקרקעי ישראל
Basic Law: State Lands
חוק-יסוד: משק המדינה
Basic Law: The State Economy
חוק-יסוד: נשיא המדינה
Basic Law: President of the State
חוק-יסוד: שפיטה
Basic Law: the Judiciary
חוק יסודות התקציב, התשמ""ה–1985
The Budget Foundations Law, 5745-1985
חוק מימון מפלגות, התשל""ג–1973
Party Financing Law, 5733-1973
חוק מעבר
transition law
חוק משכן הכנסת ורחבתו, התשכ""ח–1968
The Knesset Building and Compound Law, 5728-1968
חוקה
constitution
חוקיות (לגיטימיות)
legitimacy
חוקיות (על פי החוק)
legality
חילופי גברי (בכנסת)
replacement of a member
חסינות מהותית (של חברי הכנסת)
inviolability
חסינות שיפוטית (של חברי הכנסת)
immunity
חקיקה
legislation, enactment
חקירה
inquiry (or) enquiry, investigation
חַשָּב
financial controller, accountant general
ט
טיוטה
draft
טכס, טקס
ceremony
י
יועץ משפטי
council, legal advisor
(ה)יועץ המשפטי לכנסת
Legal Advisor of the Knesset
(ה)יועץ המשפטי לממשלה
Attorney General
יושב-ראש הכנסת
Speaker of the Knesset
יושב-ראש ועדה
chairman (or) chairperson of a committee
יושב-ראש פרלמנט
Speaker (or) President (or) Chairman of the Parliament
יחידה
unit
ימין פוליטי
political Right
יציע הציבור
public gallery
יציע אורחים חשובים
special guests gallery
ישיבה מיוחדת (של המליאה)
special sitting
ישיבה סגורה
closed meeting (or) sitting, meeting (or) sitting in camera
ישיבה פתוחה
open (or) public meeting (or) sitting
ישיבת ועדה
committee meeting
ישיבת מליאה
plenary sitting (or) session
כ
כבוד הכנסת
dignity of the Knesset
כהונה (של אדם)
tenure, term of office
כהונה (של כנסת)
term
כוח אדם
manpower
כינון ממשלה
establishment (or) formation of a government
כינוס
convening, gathering
כללי אתיקה
rules of ethics
כללי התנהגות
rules of conduct
כניסה לתוקף (של חוק)
promulgation, entry into force
כנס חורף
Winter Session
כנס קיץ
Summer Session
כנס מיוחד
Special Session
כשירות
competence, eligibility
כתב פרלמנטרי
parliamentary reporter
ל
לאסור
to forbid, to prohibit
לאשר
to approve, to authorise (Brit.) (or) authorize (Ame.)
לבצע
to implement, to execute
לגיטימיות (חוקיות)
legitimacy
לדחות (הצעה)
to reject
לדחות (בזמן)
to delay, to put off
להגיש הצעה
to table (or) move a motion
להגיש שאילתא
to submit a question
להחליט
to decide, to rule
להימנע (בהצבעה)
to abstain
להימנע (מלעשות משהו)
to avoid
להניח הצעת חוק
to table a bill
להסיר חסינות
to lift (or) remove immunity
להסיר מסדר-היום
to remove from the agenda
להעביר (קריאה ראשונה וכו')
to approve
להצביע בעד
to vote in favour (Brit.) in favor (Ame.)
להצביע נגד
to vote against
להציע חוק
to introduce (or) propose a bill
להציע תיקון
to move an amendment
להקציב
to appropriate, to allocate
להשתתף
to participate
לוביסט (שדלן)
lobbyist
לחוקק
to legislate, to enact
ליברל
liberal
לכנס (ישיבה)
to call, to convene
ללא משוא פנים
impartiality
למחוק
to delete, to erase, to remove
לממש
to realise (Brit.) to realize (Ame.)
לנעול (ישיבה)
to prorogue, to close
לנצח בבחירות
to win an election, to carry an election
לסכם
to summarise (Brit.) summarize (Ame.)
לערער
to appeal
לפסול (הצעה)
to rule out
לקבוע את סדר-היום
to set (or) lay down (or) fix the agenda
לקבל החלטה
to adopt a resolution, to decide
לקבל חוק
to pass a law
לקיים דיון
to hold a debate (or) deliberation
לשבת בראש
to chair, to preside
לשכה
office, bureau
לשלול את זכות הבחירה
to disenfranchise
לתת את זכות הדיבור
to give the floor
מ
מבוי סתום
stalemate, deadlock
מבקר המדינה
State Comptroller
מדווח
rapporteur
מדינה
state, country
מומחה
expert, specialist
מונה (קולות)
teller
(ה)מוסד לביטוח לאומי
The National Insurance Institute
מועמד
candidate
מועמדות
candidature, candidacy
מועצה
council, board
מושב הכנסת (זמן)
Annual Session
מושב הכנסת (מקום)
Seat of the Knesset
מושב מיוחד
special session, extraordinary session
מזכיר(ה)
secretary
מזכיר הכנסת
Secretary General of the Knesset
(ה)מזכיר (ה)כללי של פרלמנט
Secretary General (or) Clerk of a Parliament
מזכירות
secretariat
מחוקק
legislator
מחיקה
deletion, removal,
מחלקה
department, division
מימון בחירות
election financing
מימון מפלגות
party financing
מימוש
realisation (Brit.) realization (Ame.)
מינוי
appointment
מיסוי
taxation
מיעוט
minority
מִכְסָה
quota
מכרז
tender
מליאה
plenum
ממלא מקום
acting-, substitute
ממשל
administration
ממשלה
government, cabinet
ממשלת מעבר
transition government (or) caretaker government
מנהל(ת) ועדה
committee director
מנכ""ל הכנסת
Director General of the Knesset
מסמך
document
מסמכים שהונחו על שולחן הכנסת
documents tabled in the Knesset
מסקנה
conclusion
מעמד הכנסת
status of the Knesset
מענק
grant
מערכת דברי הכנסת
Editorial of the Knesset Record
מפלגה
party
מפלה
defeat
מפתח עניינים
index
מרכז מחקר ומידע
Research and Information Center
משאבי אנוש
human resources
משאל דעת קהל
public opinion poll
משאל עם
referendum, plebiscite
משבר
crisis
משכן הכנסת
the Knesset building
משלחת
delegation, mission
משמעת סיעתית
parliamentary group discipline
משמר הכנסת
the Knesset Guard
משקיף
observer
משרד (מקום עבודה)
office
משרד האוצר
Ministry of Finance
משרד הביטחון
Ministry of Defence (Brit.) (or) Defense (Ame.)
משרד הבינוי והשיכון
Ministry of Construction and Housing
משרד הבריאות
Ministry of Health
משרד החוץ
Ministry for Foreign Affairs
משרד החינוך
Ministry of Education
משרד החקלאות ופיתוח הכפר
Ministry of Agriculture and Rural Development
משרד המדע והטכנולוגיה
Ministry of Science and Technology
משרד התעשייה, המסחר והתעסוקה
Ministry of Industry, Trade and Employment
משרד המשפטים
Ministry of Justice
משרד הפנים
Ministry of the Interior
משרד התחבורה
Ministry of Transportation
משרד התיירות
Ministry of Tourism
משרד התקשורת
Ministry of Communications
משרד התשתיות הלאומיות
Ministry of National Infrastructures
(ה)משרד לביטחון פנים
Ministry for Public Security
(ה)משרד להגנת הסביבה
Ministry for the Environment
(ה)משרד לקליטת עלייה
Ministry for Immigration Absorption
משרד ממשלתי (מיניסטריון)
ministry
משרה
position, post
מתחם הכנסת
the Knesset precinct (or) compound
נ
נאום
speech, address
נאום בכורה
maiden speech
נאום בן דקה
one minute speech
נאום פתיחה
opening speech
נואם
speaker, person giving a speech
נוהג
custom, practice
נוהל
procedure
נוכחות (חברי הכנסת)
attendance, presence
נוסף
supplementary
נושא
topic, issue, subject
נזיפה
censure, admonition
נטילת חסינות
lifting (or) removal of immunity
ניהול
management
ניהול ישיבה
running a meeting
ניסוח
drafting, wording
ניצחון בבחירות
election victory
נספח
annex, appendix, supplement
נספחות
addenda, appendices
נעילת ישיבה
closing of sitting (or) meeting
נעילת מושב
prorogation, closing of session
נציב הדורות הבאים
The Commissioner for Future Generations
נציב שירות המדינה
Civil Service Commissioner
נציב תלונות הציבור
ombudsman
נציבות
commission
נציבות הדורות הבאים
The Commission for Future Generations
נציג
representative, delegate
נשיא המדינה
President of the State
נשיאות (הכנסת)
presidium
ס
סגירת דיון
adjournment of debate
סגן
deputy-, assistant, vice-
סדר-יום
agenda
סדר ישיבה
seating arrangement
סדרי דיון
debate procedures
סדרי עבודה
work procedures
סדרן
usher
סוכנות
agency
סוציאליסט
socialist
סטטוס קוו
status quo
סטנוגרמה
stenographic (or) shorthand report
סייג
qualification
סיום דיון
conclusion of debate, closure
סיכום (של דיון)
summing-up, conclusion
סיעה
parliamentary group ('group' for short), faction, party group
סיעת יחיד
one-man parliamentary group (or) faction (or party group
סמכות
competence, power, authority
סמכויות הכנסת
powers of the Knesset
סנטור
Senator
סעיף (בחוק)
article
סעיף קטן (בחוק)
clause
ספר החוקים
statute book
ספרייה פרלמנטרית
parliamentary library
סקירה
review, survey
סקר דעת קהל
public opinion survey
ע
עבודה פרלמנטרית
parliamentary work
עובד
worker, employee
עובד חברת כוח אדם
manpower worker
עובד מדינה
civil servant, state employee
עובד קבוע
tenured employee
עובד קבלן
contracted worker
עוזר (ל-)
assistant
עוזר פרלמנטרי
parliamentary assistant
עיצומים
sanctions
ערוץ הכנסת (טלוויזיה)
the Knesset television channel
ערעור
appeal
פ
פגרה
recess
פה אחד
unanimous
פומבי
public
פיזור (הכנסת)
dissolution
פילוג (סיעתי)
split
פיליבסטר
filibuster
פיקוח פרלמנטרי
parliamentary supervision (or) control
פירוש
interpretation
פניות הציבור
public petitions
פסילה (הצעה)
ruling out
פסקה (בחוק)
paragraph
פקודה (=הוראת חוק)
ordinance
פקודת המלך במועצתו
Order in Council
פרוטוקול (טקס)
protocol
פרוטוקול (רישום)
minutes, record of proceedings
פרלמנט
parliament
פרסום
publication
פרק (בחוק)
chapter, section
פרקליט המדינה
State Attorney
פתיחה (של ישיבה)
opening
פתק הצבעה
ballot paper
צ
צבא ההגנה לישראל (צה""ל)
The Israel Defence (Brit.) Defense (Ame.) Forces (IDF)
צו
order
צלצול
ringing (or) sounding of bell
צלצול להצבעה
division bell (Brit. Can.)
ק
קבוע
permanent
קביעת סדר-יום
setting an agenda
קבלת החלטה
adoption of a resolution
קבלת חוק
passing (or) enactment of a law
קואליציה
coalition
קובלנה
complaint, protest
קוד אתי
code of ethics
קוד התנהגות
code of conduct
קוהרנטיות תחיקתית
legislative coherence
קוורום
quorum
קול (בהצבעה)
vote
קול בלתי-כשר
invalid vote
קול כשר
valid vote
קול צף
floating vote
קיטוב
polarisation (Brit.) polarization (Ame.)
קלפי
polling station, polling booth
קצבה
allowance, pension
קצין הכנסת
Knesset Sergeant-at-Arms
קצרנית
shorthand-typist
קריאה לסדר
call to order
קריאה מוקדמת (טרומית) ר' דיון מוקדם
preliminary reading
קריאה ראשונה
First Reading
קריאה שלישית
Third Reading
קריאה שנייה
Second Reading
קריאת ביניים
interjection, heckling
ר
ראש האופוזיציה
Leader of the Opposition
ראש הממשלה
Prime Minister, premier
רדיקל
radical
רוב
majority
רוב יחסי
relative majority
רוב מוחלט
absolute majority
רוב מיוחס
special majority
רחבת הכנסת
the Knesset forecourt (or) square
רישום אינטרסים
registration of interests
רשומות
Official Gazette
רשות דיבור
being given the floor, permission to speak
רָשוּת
authority
רשות מבצעת
executive branch
רשות מחוקקת
legislative branch
רשות שופטת
judicial branch
רשימה
list
רשימת דוברים
list of speakers
רשמי
official, formal
רשמת פרלמנטרית
parliamentary stenographer
ש
שאילתא
question
שאילתא בכתב
written question
שאילתא בעל-פה
oral question
שאילתא רגילה
ordinary question
שאלה נוספת
supplementary question
שבועה
oath
שדולה
lobby
שדלן
lobbyist
שולחן הממשלה
government table
שופט
judge
שופט בית-המשפט העליון
Supreme Court Justice
שידור
broadcast
שידור חי
live broadcast
שידור ישיר
direct broadcast
שיטת בחירות
electoral system
שיקול דעת
consideration, discretion
שירות המדינה
civil service
שירותי מידע
information services
שירות צבאי
military service
שלטון
regime
שלטונות
authorities
שם חוק
title of a law
שמאל פוליטי
political Left
שמרן
conservative
שנתון הממשלה
Government Yearbook
שעת חירום
state of emergency
שעת שאלות
question time
שפה לא פרלמנטרית
unparliamentary language
שר
minister
שר בלי תיק
Minister without Portfolio
ת
תגובה
reaction, response
תדמית הכנסת
image of the Knesset
תהליך
process
תוספת
supplement
תוצאות הבחירות
election results, election returns
(ב)תוקף התפקיד
ex officio
תחולה
applicability
תחום שיפוט
jurisdiction
תחילת דיון
beginning of debate (or) deliberation
תיקו
a draw
תיקון (חוק)
amendment
תכולה
content
תפקיד (אדם)
post, position, duty
תפקיד (ועדה)
function,
תקדים
precedent
תקדים מחייב
binding precedent
תקופת כהונה
term of office, tenure
תקנה
regulation
תקנון
Rules of Procedure, Standing Orders
תקציב
budget
תקציב נוסף
supplementary budget
תקציב שנתי
annual budget
תשלום
payment. 

[קישור למידע](https://main.knesset.gov.il/About/Lexicon/Pages/dictionary.aspx)."
"מלץ, יעקב: מבקר המדינה ונציב תלונות הציבור בשנים 1987–1988


בשנת 1987 מונה יעקב מלץ על ידי נשיא המדינה חיים הרצוג למבקר המדינה ונציב תלונות הציבור.


נולד ב-1923 בלבוב בפולין. עלה ארצה בשנת 1925. נפטר בשנת 2006.


השכלה: לימודי משפטים בבית הספר למשפט של ממשלת המנדט הבריטי.


בין תפקידיו ופעליו: שופט מחוזי, שופט בבית המשפט העליון, מרצה בפקולטה למשפטים של האוניברסיטה העברית, מרצה במכון להשתלמות שופטים ע""ש י' זוסמן; עמד בראש הוועדה להשוואת התנאים שמקבלים נפגעי פעולות איבה לתנאים שמקבלים אלמנות ויתומים של חללי צה""ל, בראש הוועדה הציבורית לבחינת מבנה האוניברסיטאות (ועדת מלץ) ובראש הוועדה לציון חסידי אומות העולם, הפועלת ליד מוסד יד ושם.. 

[קישור למידע](https://main.knesset.gov.il/About/Lexicon/Pages/melz_yaakov.aspx)."
"נאומים בני דקה: לפי סעיף 51 לתקנון ה כנסת, חברי הכנסת רשאים לנאום במליאה במשך דקה אחת בנושאים לפי בחירתם.


יושב-ראש הישיבה קובע את סדר הנואמים, וחבר הכנסת המבקש לנאום מדבר פעם אחת בלבד  מהמקום המיועד לכך באולם המליאה. עם סיום הנאומים הממשלה רשאית להשיב, באמצעות אחד או שניים מנציגיה, במסגרת זמן שלא תעלה על חמש דקות לכל אחד מהמשיבים.. 

[קישור למידע](https://main.knesset.gov.il/About/Lexicon/Pages/minute-speech.aspx)."
"נבנצל, יצחק ארנסט: מבקר המדינה בשנים 1961– 1981 ונציב תלונות הציבור בשנים 1971– 1981


בשנת 1961 מונה יצחק ארנסט נבנצל על ידי נשיא המדינה יצחק בן-צבי למבקר המדינה, ובשנת 1971 התווסף לתפקידו גם תפקיד נציב תלונות הציבור.


נולד בשנת 1907 בפרנקפורט בגרמניה. עלה ארצה בשנת 1933. נפטר בשנת 1992.


השכלה: דוקטור למשפטים מאוניברסיטת פרנקפורט.


בין תפקידיו ופעליו: מרצה באוניברסיטת פרנקפורט, פרופסור למשפטים באוניברסיטאות ברלין ופרייבורג, ראש תנועת הנוער החרדית ""עזרא"" בגרמניה, קצין במטה הכללי, מנהל המחלקה לפיתוח ירושלים בסוכנות היהודית, מנהל החברה הכלכלית לירושלים; יושב-ראש בנק הדואר, יושב-ראש המועצה המייעצת של בנק ישראל, חבר ועדת אגרנט, חבר ועד הנאמנים של האקדמיה לאומנות ועיצוב בצלאל, נשיא מכון לב.. 

[קישור למידע](https://main.knesset.gov.il/About/Lexicon/Pages/nevenzal_yitzhak.aspx)."
"נושא חדש: סעיף 85 לתקנון הכנסת קובע כי ועדה מוועדות הכנסת שמכינה הצעת חוק לקריאה השנייה ולקריאה השלישית רשאית לתקן אותה, וכן היא רשאית לתקן סעיפי חוק שלא נזכרו בנוסח הצעת החוק שאושר בקריאה הראשונה, ובלבד שהתיקונים לא יחרגו מגדר הנושא של הצעת החוק.
אם הוצע בוועדה תיקון להצעת חוק, וח""כ, שר  או סגן שר (שהצעת החוק נוגעת לתחום אחריות המשרד שבו הוא מכהן) סבור שהתיקון המוצע חורג מגדר הנושא של הצעת החוק, הוא רשאי להעלות בוועדה טענת נושא חדש.


אם נשמעת בוועדה טענת נושא חדש, יושב-ראש הוועדה נדרש להביא את העניין להכרעת ועדת הכנסת, והוועדה שמכינה את הצעת החוק אינה רשאית לסיים את הדיון בתיקון המוצע עד להחלטת ועדת הכנסת בטענה. ועדת הכנסת תדון בטענת הנושא החדש שהובאה לפניה באחת משלוש הישיבות הקרובות שתקיים.


אם החליטה ועדת הכנסת כי התיקון המוצ ע הוא אכן בגדר נושא חדש, הוא לא ייכלל בהצעת החוק ולא יוגש כהסתייגות . אי אפשר לטעון טענת נושא חדש לאחר שהוועדה מאשרת את הצעת החוק לקריאה השנייה ולקריאה השלישית.. 

[קישור למידע](https://main.knesset.gov.il/About/Lexicon/Pages/new-issue.aspx)."
"נשיא המדינה: לפי סעיף 1 לחוק-יסוד: נשיא המדינה , נשיא המדינה הוא העומד בראש המדינה. הנשיא משתתף בטקסים רשמיים ובביקורים רשמיים בארץ ובחוץ לארץ כנציג המדינה. נשיא המדינה נבחר על ידי הכנסת בהצבעה חשאית לתקופת כהונה אחת בלבד של שבע שנים.
חוק-יסוד: נשיא המדינה מסדיר את מעמדו, את דרך בחירתו, את תקופת כהונתו, את מועד בחירתו, את תפקידיו וסמכויותיו ונושאים נוספים הקשורים בכהונתו.
סמכויות הנשיא
סעיף 11 לחוק-יסוד: נשיא המדינה קובע את תפקידיו וסמכויותיו של נשיא המדינה. בין תפקידיו, לפי סעיף זה: לחתום על חוקים שהכנסת מחוקקת; למלא את התפקידים שיוחדו לו בחוק-יסוד: הממשלה, ובכללם להטיל על אחד מחברי הכנסת שהסכים לכך את התפקיד להרכיב ממשלה לאחר בחירות על אחד מחברי הכנסת שהסכים לכך, לאחר שהתייעץ עם נציגי הסיעות בכנסת; לקבל מהממשלה דין וחשבון על ישיבותיה; להעניק כתבי האמנה לנציגיה הדיפלומטיים של מדינת ישראל; לקבל כתבי האמנה של דיפלומטים זרים שמונו לכהן בישראל ולחתום על אמנות עם מדינות חוץ, שאושרו על ידי הכנסת.
הנשיא גם מעניק תוקף רשמי למינוי של בעלי תפקידים שמינוים נקבע על ידי רשויות השלטון בהתאם לקבוע בחוק, כגון שופטים, דיינים, קאדים ונגיד בנק ישראל.
לפי סעיף 11(ב) לחוק-יסוד: נשיא המדינה, לנשיא נתונה גם הסמכות לתת חנינה לעבריינים ולהקל בעונשיהם על ידי הפחתתם או המרתם. הנשיא רשאי גם להקל בעונשים משמעתיים שמוטלים על בעלי מקצועות מוסדרים, על פי חוק הקלה באמצעי משמעת המוטלים על בעלי מקצועות מוסדרים, התשע""ז–2017.
הליך בחירתו של הנשיא
הליך בחירתו של נשיא המדינה מוסדר בסעיפים 7 ו-8 לחוק-יסוד: נשיא המדינה, ולפיהם הנשיא נבחר על ידי הכנסת בהצבעה חשאית. אם יש שני מועמדים או יותר – הנשיא צריך להיבחר ברוב של 61 חברי הכנסת. אם בסיבוב ההצבעה הראשון לא השיג אף מועמד את הרוב הדרוש, יתקיים סיבוב הצבעה נוסף, שבו יתמודדו רק שני המועמדים שקיבלו את מספר הקולות הגדול ביותר בהצבעה הראשונה. המועמד שיקבל בהצבעה השנייה את רוב הקולות של חברי הכנסת המשתתפים בהצבעה הוא הנבחר. אם עומד לבחירה מועמד יחיד, ההצבעה תהיה בעדו או נגדו, והוא ייבחר ברוב קולות חברי הכנסת המשתתפים בהצבעה.
חסינות הנשיא
סעיף 13 לחוק-יסוד: נשיא המדינה מעניק לנשיא המדינה חסינות מהותית וקובע כי הנשיא נהנה מחסינות בפני כל בית משפט או בית דין בכל הקשור לתפקידיו או לסמכויותיו, גם לאחר תום תקופת כהונתו. עוד קובע הסעיף כי הנשיא אינו חייב להגיד בעדות דבר שנודע לו במילוי תפקידו כנשיא. סעיף 14 לחוק-היסוד מעניק לנשיא המדינה גם חסינות דיונית, ולפיו במשך כל תקופת כהונתו אין אפשרות להעמידו לדין פלילי.. 

[קישור למידע](https://main.knesset.gov.il/About/Lexicon/Pages/president.aspx)."
"נתניהו, בנימין: ראש ממשלת ישראל בשנים 1996–1999,  2009–2021 ומדצמבר 2022.
נולד ב-21 באוקטובר 1949 בירושלים.
השכלה: בעל תואר BSc בארכיטקטורה ותואר MSc במינהל עסקים מאוניברסיטת MIT בארצות הברית; למד מדעי המדינה באוניברסיטת הרווארד ובאוניברסיטת MIT.
מילא תפקידים ציבוריים נוספים, ובהם: לוחם וקצין בסיירת מטכ""ל, מנהל מכון יונתן לחקר הטרור, ציר ישראל בוושינגטון, שגריר ישראל באו""ם, סגן שר ושר בממשלות ישראל, יושב-ראש הליכוד,  ראש האופוזיציה, חבר הכנסת מהכנסת השתים-עשרה עד הכנסת העשרים.
השתייכות מפלגתית: הליכוד, הליכוד-צומת, הליכוד-גשר-צומת, הליכוד – ישראל ביתנו, הליכוד – תנועה לאומית ליברלית.. 

[קישור למידע](https://main.knesset.gov.il/About/Lexicon/Pages/natanyahu.aspx)."
"נבון, יצחק: נשיא מדינת ישראל בשנים 1978–1983.
נולד ב-9 באפריל 1921 בירושלים. נפטר ב-7 בנובמבר 2015.
השכלה: בעל תואר ראשון בספרות עברית, בשפה הערבית, בתרבות האסלאם ובחינוך מהאוניברסיטה העברית בירושלים.
מילא תפקידים ציבוריים נוספים, ובהם: מנהל המחלקה הערבית של ה""הגנה"", המזכיר המדיני של שר החוץ משה שרת, המזכיר המדיני של ראש הממשלה דוד בן-גוריון, מנהל מחלקת התרבות במשרד החינוך והתרבות, סגן יושב-ראש הכנסת, שר בממשלות ישראל, סגן ראש הממשלה וחבר הכנסת מהכנסת השישית עד הכנסת התשיעית ומהכנסת האחת-עשרה עד הכנסת השתים-עשרה.
השתייכות מפלגתית: רשימת פועלי ישראל (רפ""י), המערך, מפלגת העבודה הישראלית.. 

[קישור למידע](https://main.knesset.gov.il/About/Lexicon/Pages/navon_yi.aspx)."
"נבצרות: המונח ""נבצרות"" מתאר מצב שבו נושא משרה שלטונית אינו יכול למלא את תפקידו מסיבות מסוימות . היעדר היכולת למלא את התפקיד יכול להיות זמני, אם נושא המשרה עתיד לשוב ולמלא את תפקיד ו, או קבוע, אם ברור כי נושא המשרה לא ישוב למלא את תפקידו.


לעניין נבצרות ראש הממשלה, סעיף 16 לחוק-יסוד: הממשלה קובע הוראות לעניין מילוי מקומו של ראש הממשלה . לפי סעיף (א), אם ראש הממשלה נעדר מהארץ, ממלא מקומו יזמן את ישיבות הממשלה וינהל אותן. לפי סעיף (ב), אם נבצר מראש הממשלה למלא את תפקידו באופן זמני, ימלא את מקומו ממלא מקום ראש הממשלה. אם חלפו 100 ימים רצופים שבהם כיהן ממלא מקום ראש הממשלה במקום ראש הממשלה, רואים את ראש הממשלה כמי שנבצר ממנו דרך קבע למלא את תפקידו. לפי סעיף 20(ב) לחוק-היסוד, אם נבצר מראש הממשלה למלא את תפקידו דרך קבע, רואים את הממשלה כאילו התפטרה ביום ה-101 שבו מכהן ממלא מקום ראש הממשלה בתפקיד .


לעניין נבצרות נשיא המדינה, סעיף 21 לחוק-יסוד: נשיא המדינה קובע כי הכנסת רשאית, בהחלטה המתקבלת ברוב חבריה, לקבוע כי מטעמי בריאות נבצר מנשיא המדינה למלא את תפקידו באופן קבוע. לפי סעיף 23(א) לחוק-היסוד, אם התפנה מקומו של נשיא המדינה, כל עוד נשיא המדינה החדש לא התחיל לכהן, יכהן יושב-ראש הכנסת כנשיא המדינה בפועל.


סעיף 22(א) לחוק-יסוד: נשיא המדינה מונה מצבים שבהם נשיא המדינה מפסיק למלא את  תפקידו באופן זמני:
מעת שהנשיא יוצא מגבולות המדינה ועד שובו;
במקרה שהנשיא הודיע לוועדת הכנסת כי נבצר ממנו למלא את תפקידו באופן זמני, וועדת הכנסת אישרה את הודעתו ברוב קולות;
במקרה שוועדת הכנסת החליטה כי מטעמי בריאות נבצר זמנית מנשיא המדינה למלא את תפקידו. החלטה כזו צריכה להתקבל ברוב של שני שלישים מחברי ועדת הכנסת, על יסוד חוות דעת רפואית שניתנה על פי כללים שקבעה הוועדה.
לפי סעיף 23(ב) לחוק-היסוד, בתקופת נבצרות זמנית של הנשיא, יושב-ראש הכנסת יכהן כממלא מקומו.


לעניין נבצרות יושב-ראש הכנסת, סעיף 20א לחוק-יסוד: הכנסת קובע הוראות לעניין נבצרות של יושב-ראש הכנסת. בין היתר, לפי סעיף (א), אם יושב-ראש הכנסת יוצא מהמדינה, ממלא את מקומו אחד מסגניו עד שובו. לפי סעיף (ב), אם יושב-ראש הכנסת מודיע לוועדת הכנסת או שוועדת הכנסת קובעת שמטעמי בריאות נבצר ממנו זמנית למלא את תפקידו, ממלא אחד הסגנים את מקומו עד שיושב-ראש הכנסת מודיע לוועדה, או שהיא קובעת, כי לא נבצר ממנו עוד למלא את תפקידו. במקרה של נבצרות דרך קבע, סעיף (ג) קובע כי סגן ליושב-ראש יכהן כיושב-ראש הכנסת בפועל עד שהכנסת תבחר יושב-ראש חדש.. 

[קישור למידע](https://main.knesset.gov.il/About/Lexicon/Pages/incapacity.aspx)."
"ניר, נחום: יושב-ראש הכנסת מ-2 במרץ 1959 עד 30 בנובמבר 1959 (תקופת כהונה חלקית בכנסת השלישית)


נולד ב-17 במרס 1884 בוורשה בפולין. עלה ארצה בשנת 1925. נפטר ב-10 ביולי 1968.
השכלה: ד""ר למשפטים.
בין תפקידיו ופעליו: חבר ההנהגה הארצית של מפלגת פועלי ציון שמאל, ממייסדי הברית העולמית ש ל מפלגת פועלי ציון שמאל ומזכירה, חבר מועצת עיריית ורשה, ציר בקונגרס הציוני השישי ובקונגרס הציוני השביעי, חבר הוועד הלאומי, חבר הוועדה המדינית של מפלגת אחדות העבודה–פועלי ציון, חבר מועצת העם הזמנית, סגן יושב-ראש הכנסת, יושב-ראש ועדת החוקה, חוק ומשפט וועדת השירותים הציבוריים של הכנסת.


השתייכות מפלגתית: מפלגת פועלים מאוחדת, אחדות העבודה–פועלי ציון.. 

[קישור למידע](https://main.knesset.gov.il/About/Lexicon/Pages/nir.aspx)."
"נשיאות הכנסת: לפי סעיף 10 לחוק הכנסת, התשנ""ד–1994, נשיאות הכנסת היא גוף שחברים בו יושב-ראש הכנסת וסגניו.


לנשיאות הכנסת סמכויות ותפקידים הנוגעים להתנהלותה השוטפת של הכנסת, ובהם:
לפי סעיף 25 לתקנון הכנסת, יושב-ראש הכנסת קובע בתחילת כל שבוע את סדר-היום השבועי של הכנסת ומציג אותו בישיבתה השבועית של נשיאות הכנסת;
לפי סעיף 54 לתקנון הכנסת, הנשיאות מחליטה אם לאשר כי הצעה לסדר-היום שהגיש חבר הכנסת תידון כהצעה דחופה לסדר-היום;
לפי סעיף 60 לתקנון הכנסת, נשיאות הכנסת דנה בהצעות לדיון מהיר ומחליטה אם להעבירן לדיון בוועדות הכנסת;
לפי סעיף 75 לתקנון הכנסת, הצעות חוק פרטיות מובאות לאישור נשיאות הכנסת בטרם הנחתן על שולחן הכנסת. הנשיאות לא תאשר הצעת חוק שלדעתה שוללת את קיומה של מדינת ישראל כמדינתו של העם היהודי או שהיא גזענית במהותה.. 

[קישור למידע](https://main.knesset.gov.il/About/Lexicon/Pages/presidium.aspx)."
"סבידור מנחם: יושב-ראש הכנסת בשנים 1981–1984 (בכנסת העשירית)



נולד ב-20 באוגוסט 1917 בבחמוט שברוסיה. עלה ארצה בשנת 1941. נפטר ב-2 בנובמבר 1988.


השכלה: למד באוניברסיטת וילנה ובקורסים וסמינרים במינהל, תחבורה וכלכלה שהתקיימו בצבא הבריטי, בצרפת ובארצות הברית.


בין תפקידיו ופעליו: מייסדו ומפקדו הראשון של בית הספר הצבאי לארגון ולניהול בצה""ל, סמנכ""ל משרד התחבורה, מנכ""ל רכבת ישראל, מנכ""ל ורד – חברה בת של רסקו, מנכ""ל החברה ליצוא פרי הדר, חבר מועצת עיריית תל אביב-יפו, סגן יושב-ראש מרכז המפלגה הליברלית, יושב-ראש הוועד הציבורי להבראת המשק ויושב-ראש הקרן לביטחון ישראל.


השתייכות מפלגתית: הליכוד.. 

[קישור למידע](https://main.knesset.gov.il/About/Lexicon/Pages/savidor.aspx)."
"סיגד: חג הסיגד הוא חגם של יהודי אתיופיה, ""ביתא ישראל"". שמו ""סיגד"" הוא מלשון סגידה, השתחוויה.
החג חל בכ""ט בחשוון – 50 יום לאחר יום הכיפורים (בדומה לחג השבועות, החל 50 יום לאחר פסח), והקהילה חוגגת בו את חידוש הברית בין העם לאלוקיו ולתורתו. בחג הסיגד נושאים יהודי אתיופיה תפילות ותחנונים לשיבה לציון. כמו כן, הקהילה כולה עורכת חשבון נפש ציבורי, המצטרף לחשבון הנפש של הפרט שזמנו יום הכיפורים – שכן לפי המסורת, כדי שיהיה הציבור ראוי לצאת מן הגלות ולעלות לירושלים, עליו לערוך חשבון נפש ותיקון גם בתחום החברתי. חטאי חברי הקהילה מתכפרים ונסלחים ביום הכיפורים וב-50 ימי התשובה שאחריו, וביום ה-50, בתום חשבון הנפש הציבורי, שבה העדה אל חוויית יום הכיפורים בתפילות ובצום.
החג בישראל
היום, לאחר שרוב בני העדה האתיופית עלו למדינת ישראל, עושים במועד החג המוני בני קהילת יוצאי אתיופיה, צעירים ומבוגרים, את דרכם לירושלים, לכותל המערבי ולטיילת שרובר שבשכונת ארמון הנציב בעיר. החג הוא גם מועד להתכנסות שנתית של כלל קהילת יוצאי אתיופיה, ובני העדה רואים בו הזדמנות לחזק את זיקתם לשורשיהם ולתרבותם.
הקייסים, בגלימותיהם המרשימות, נושאים את ספרי האורית, ספרי התורה (מלשון אורייתא, תורה בארמית), ובידיהם מטריות צבעוניות. הם עומדים על במה מוגבהת וקוראים את פרקי התנ""ך והתפילות לפני המון העם, גם בעברית. אישי ציבור באים לברך את הקהל. רבים מבני הקהילה ממשיכים לשמר את מנהג הצום עד שעות אחר הצהרים.

בחוק חג הסיגד התשס""ח–2008, הכריזה הכנסת על יום כ""ט בחשוון כחג הסיגד, שיוחג מדי שנה בשנה כחג המדינה.. 

[קישור למידע](https://main.knesset.gov.il/About/Lexicon/Pages/sigd.aspx)."
"סיעה: סעיף 8 לתקנון הכנסת קובע כי סיעה בכנסת היא כלל הנציגים שנבחרו לכנסת מתוך רשימה אחת. מספר חברי הסיעה נקבע בהתאם למספר המנדטים שקיבלה הרשימה בבחירות לכנסת , ושמה של הסיעה נקבע לפי כינויה של רשימת המועמדים שמטעמה נבחרו חברי הסיעה לכנסת. סעיף 9 לתקנון קובע כי כל סיעה בוחרת יושב -ראש מבין חבריה.
הוראות פרק י' לחוק הכנסת, התשנ""ד– 1994, עוסקות בשינויים בהרכב הסיעתי ומאפשרות התפלגות של סיעה, מיזוג של סיעה עם סיעה אחרת וכן פרישה של חבר כנסת מסיעתו, באישור ועדת הכנסת.

חלק מהפעילות הפרלמנטרית נעשה על בסיס סיעתי, כמו דיונים סיעתיים במליאה. גודל הסיעות בכנסת משפיע  על  ייצוגן בנשיאות הכנסת ובוועדות הכנסת, על המכסות המוקנות להן להגשת הצעות חוק והצעות לסדר-היום ועוד.

> הסיעות בכנסת. 

[קישור למידע](https://main.knesset.gov.il/About/Lexicon/Pages/FactionIntroduction.aspx)."
"פגרה, פגרת הכנסת: פגרת הכנסת היא חלק ממועדי עבודת הכנסת, שקובעת ועדת הכנסת מדי שנה בהתאם להוראות סעיף 31 לחוק-יסוד: הכנסת וסעיף 9 לחוק הכנסת. פגרת הכנסת נהוגה עוד מקום המדינה בדומה לרובם המוחלט של פרלמנטים ברחבי העולם. ואולם, אף שהיא קרויה ""פגרה"", הכנסת ממשיכה לפעול בה בהתאם לכללים ייחודיים לתקופה זו.
בתקופת פגרה מליאת הכנסת פועלת במתכונת מצומצמת, אולם, על פי דרישה של הממשלה או של 25 חברי כנסת לפחות, בהתאם לסעיף 9(ב) לחוק הכנסת, גם בתקופה זו אפשר לכנס את המליאה. אם מדובר בפנייה של חברי כנסת, הם רשאים לפרט בדרישתם נושא אחד או שני נושאים שברצונם להעלות לדיון במליאה כהצעות לסדר-היום, ויושב-ראש הכנסת יכול להעמיד על סדר-יומה של אותה ישיבה נושא אחד או שני נושאים נוספים, לפי דרישתם של 25 חברי כנסת אחרים.
הממשלה רשאית לדרוש את כינוס הכנסת בתקופת הפגרה, ובכינוסים אלו יכולה הכנסת לדון בהצעות חוק ולהשלים את הכנתן. כמו כן, בהתאם לסעיף 28 לחוק-יסוד: הממשלה ולסעיף 44(ה) לתקנון, יכנס יו""ר הכנסת את מליאת הכנסת בתקופת פגרה אם רוב חברי הכנסת הגישו הצעה להביע אי-אמון בממשלה (הצעה המוגשת בצירוף חתימותיהם של 61 חברי הכנסת לפחות).
כמו כן, ועדת הכנסת מתירה לוועדות לקיים מספר מסוים של ישיבות בתקופת הפגרה בכפוף לתנאים מסוימים. נוסף על מספר הישיבות שהותר מראש לקיים בתקופה זו, רשאי יושב-ראש הכנסת בהתאם לסעיף 112(ב) לתקנון להתיר לוועדה לקיים ישיבות בתקופת הפגרה במקרים מיוחדים, על פי בקשה של הממשלה, יושב-ראש הוועדה, או מטעם שליש מחבריה.




חוק פגרת הכנסת, התש""ט-1949
פגרת הכנסת: לא מה שחשבתם. 

[קישור למידע](https://main.knesset.gov.il/About/Lexicon/Pages/recess.aspx)."
"פיליבסטר: תכסיס פוליטי שנועד לעכב הצבעות והעברת חוקים באמצעות נאומים ארוכים.
בכנסת חברי האופוזיציה מאריכים בנאומיהם בעיקר בדיון שלפני ההצבעה בקריאה שנייה וקריאה שלישית  על חוק ההסדרים ועל חוק התקציב בסוף שנה אזרחית, כדי להביך את הממשלה על שהיא מתקשה להעביר את התקציב.. 

[קישור למידע](https://main.knesset.gov.il/About/Lexicon/Pages/filibuster.aspx)."
"פרס וולף: פרס המוענק מדי שנה בשנה, מאז שנת 1978, בידי נשיא המדינה בטקס מיוחד במשכן הכנסת. הפרס מוענק לחמישה זוכים לפחות, ארבעה מהם בתחומי המדעים ואחד בתחום האמנויות, על תרומה ייחודית לחברה ולאנושות.
קרן וולף החלה את פעילותה בשנת 1976 באמצעות הון בסיסי של עשרה מיליון דולר, שתרמה משפחת וולף. מייסדיה ותורמי הונה העיקריים היו ד""ר ריקארדו וולף ורעייתו פרנסיסקה. הכנסות הקרן מהשקעותיה וכן תרומות והקצבות שהיא מקבלת משמשות להענקת פרסים ומלגות.
הקרן מחלקת פרסים בתחומי המדע: פיזיקה, כימיה, רפואה, חקלאות ומתימטיקה, ובתחומי האמנות (בכל שנה באחד מהתחומים): מוזיקה, ציור, פיסול ואדריכלות. את חתני הפרסים בוחרות ועדות שיפוט מקצועיות בין-לאומיות ובהן שלושה או חמישה חברים מומחים בעלי שם בתחומיהם. שר החינוך מוסר את ההודעה הפומבית הראשונה בדבר זהותם של זוכי הפרס. סכום הפרס הוא 100,000 דולר לכל תחום. אם נבחר יותר מזוכה אחד בתחום מסוים, הפרס נחלק בין הזוכים בחלקים שווים. אפשר שיהיו עד שלושה זוכים בפרס אחד.
מעמד הקרן ואופן פעולתה נקבעו בחוק קרן וולף, התשל""ה–1975 , ובתקנון הנלווה אליו. שר החינוך והתרבות ממונה על ביצועו ומשמש בתפקיד יושב-ראש מועצת הקרן. מטרותיה הן ""לקדם את המדע לכל תחומיו והאמנות לכל צורותיה; להעניק פרסים לאנשי מדע ולאמנים נודעים בעד הישגיהם למען האנושות ולמען יחסי ידידות בין העמים, בלי הבדל אזרחות, גזע, צבע, דת, מין או השקפה פוליטית; לתת מלגות לסטודנטים ומענקים לאנשי מדע העוסקים במחקר באוניברסיטאות ובמוסדות להשכלה גבוהה אחרים בישראל"".
פרס וולף זכה למוניטין בין-לאומי. יותר מ-30% מזוכי פרס וולף זכו לאחר מכן בפרס נובל.. 

[קישור למידע](https://main.knesset.gov.il/About/Lexicon/Pages/wolf-prize.aspx)."
"פרס, שמעון: ראש הממשלה בשנים 1984–1986 ו-1995–1996 ונשיא המדינה בשנים 2007– 2014
נולד ב-2 באוגוסט 1923 בווישנובה בפולין. עלה ארצה בשנת 1934. נפטר ב-28 בספטמבר 2016.
השכלה: בית הספר החקלאי בבן שמן; לימודים באוניברסיטאות ניו  יורק והרווארד.
בין תפקידיו ופעליו:  מזכיר תנועת הנוער העובד והלומד, עבד עם  דוד בן-גוריון ועם לוי אשכול במִפקדת ההגנה, ראש שירותי הים בצה""ל, ציר במשלחת הקונגרס הציוני בבזל, סגן המנהל הכללי של משרד הביטחון, המנהל הכללי של  משרד הביטחון, ממקימי מפלגת רפ""י (מפלגת פועלי ישראל) ומזכירה הכללי, יושב-ראש מפלגת העבודה, סגן שר ושר בממשלות ישראל, סגן ראש הממשלה, משנה לראש הממשלה, ממלא מקום ראש הממשלה, חבר הכנסת מהכנסת הרביעית עד הכנסת השבע-עשרה, ראש האופוזיציה,  סגן נשיא האינטרנציונל הסוציאליסטי, מייסד מרכז פרס לשלום וראש המרכז.
השתייכות מפלגתית: מפא""י, רפ""י, מפלגת העבודה הישראלית, המערך, ישראל אחת, העבודה-מימד, העבודה-מימד-עם אחד, קדימה.. 

[קישור למידע](https://main.knesset.gov.il/About/Lexicon/Pages/peres_shimon.aspx)."
"פרץ, עמיר: ראש האופוזיציה בשנים 2005–2006 (בכנסת השש-עשרה)
נולד ב-9 במרץ 1952.
השכלה: בית חינוך שער הנגב, תיכון שדרות.
מילא תפקידים ציבוריים נוספים, ובהם: סגן ראש הממשלה, שר בממשלות ישראל, חבר הכנסת השתים-עשרה עד הכנסת העשרים-ושלוש, יושב-ראש ההסתדרות הכללית החדשה, ראש מועצת שדרות.
השתייכות מפלגתית: מערך, מפלגת העבודה הישראלית, עם אחד, העבודה – מימד – עם אחד, העבודה – מימד, העבודה, המחנה הציוני, התנועה, העבודה – גשר, העבודה – גשר – מרצ, העבודה – מרצ, העבודה הישראלית.



ביוגרפיה פוליטית. 

[קישור למידע](https://main.knesset.gov.il/About/Lexicon/Pages/perez_amir.aspx)."
"קבוצת ידידות בין-פרלמנטרית: קבוצה של חברי כנסת שמטרתה יצירת קשרים עם פרלמנטים זרים ועם קבוצות דומות בפרלמנטים של מדינות אחרות. ראשי הקבוצות מקיימים קשר קרוב עם מקביליהם במדינות בעולם לשם קיום מפגשים ושיפור היחסים בין הפרלמנטים.
על פי סעיף 139 לתקנון הכנסת, יושב-ראש הכנסת ממנה את יושבי-ראש קבוצות הידידות הבין-פרלמנטריות מקרב חברי הכנסת שאינם שרים או סגני שרים. על-פי התקנון, קבוצות הידידות פועלות באמצעות אגף קשרי החוץ של הכנסת.
לכנסת  יש קשרים עם קבוצות ידידות בין-פרלמנטריות של כ-80 מדינות.. 

[קישור למידע](https://main.knesset.gov.il/About/Lexicon/Pages/FriendshipGroups.aspx)."
"קואליציה, יושב-ראש: יושב-ראש הסיעה הגדולה ביותר בקואליציה  (יחדה) משמש על פי רוב גם יושב-ראש הקואליציה. הוא מנהל את ענייני הקואליציה ומשמש יושב-ראש הנהלת הקואליציה.


תפקיד זה מעוגן בסעיף 40ח(א)(5) להחלטת שכר חברי הכנסת (הענקות ותשלומים), התשס""א– 2001, אך לרוב תוכנו מפורט בהסכמים הקואליציוניים הנחתמים בין סיעות הקואליציה.. 

[קישור למידע](https://main.knesset.gov.il/About/Lexicon/Pages/coalition-chairman.aspx)."
"קובלנה: תלונה בכתב המוגשת לוועדת האתיקה של הכנסת נגד חבר הכנסת בשל הפרת הדין האתי החל על חברי הכנסת.


כל אדם רשאי להגיש לוועדת האתיקה קובלנה נגד חבר הכנסת, והוועדה רשאית לדחות את הקובלנה על הסף או לדון בה.



ככלל, לא תתקבל החלטה בקובלנה, אלא לאחר שניתנה לחבר הכנסת שהקובלנה הוגשה נגדו הזדמנות למסור את גרסתו. בכל החלטה הקשורה  לקובלנה, הוועדה מכריעה ברוב קולות של כל חבריה.. 

[קישור למידע](https://main.knesset.gov.il/About/Lexicon/Pages/complaint.aspx)."
"קצב, משה: נשיא מדינת ישראל בשנים 2000–2007.
נולד בשנת 1945 ביזד באיראן. עלה ארצה בשנת 1951.
השכלה: לימודים תיכוניים בכפר הנוער בן שמן ובתיכון האזורי באר טוביה; בעל תואר ראשון בכלכלה ובהיסטוריה מהאוניברסיטה העברית ותעודת הוראה מהאוניברסיטה העברית.
מילא תפקידים ציבוריים נוספים, ובהם: נשיא צעירי בני ברית,  ראש המועצה המקומית קריית מלאכי, יושב-ראש ארגון הגג של העולים מאיראן לישראל,  חבר בחבר המנהלים של אוניברסיטת בן-גוריון, יושב-ראש סיעת הליכוד בכנסת, סגן שר ושר בממשלות ישראל, סגן ראש הממשלה וחבר הכנסת מהכנסת התשיעית עד הכנסת החמש-עשרה.
השתייכות מפלגתית: הליכוד, הליכוד-גשר-צומת, הליכוד-צומת.



ביולי 2007 התפטר הנשיא משה קצב מתפקידו בשל היותו חשוד בפלילים, ובדצמבר 2010 הורשע בדין.. 

[קישור למידע](https://main.knesset.gov.il/About/Lexicon/Pages/katzav.aspx)."
"קציר, אפרים: נשיא מדינת ישראל בשנים 1973–1978
נולד ב-16 במאי 1916 בקייב באוקראינה. עלה ארצה בשנת 1925. נפטר ב-30 במאי 2009.
השכלה: בעל תואר ראשון בביולוגיה וכימיה מהאוניברסיטה העברית בירושלים; תואר שני במדעי הטבע מהאוניברסיטה העברית; ד""ר לפילוסופיה.
בין תפקידיו ופעליו: לוחם וקצין ב""הגנה"", מפקד חיל המדע בצה""ל, יועץ בכיר של שרי הביטחון, המדען הראשי של מערכת הביטחון,  ממייסדי מכון ויצמן למדע ברחובות, ייסד את המעבדה לביופיזיקה במכון ויצמן ועמד בראשה, יזם וניהל מחקרים מדעיים חשובים, ייסד את כתב העת ""מדע"", עמד בראש האיגוד הישראלי לקידום המדע, מראשי היוזמים והמטפחים של החוגים לנוער שוחר מדע, יזם את הקמת המחלקה לביוטכנולוגיה באוניברסיטת תל אביב ועמד בראשה במשך שנים אחדות, ראש הוועדה הלאומית לביוטכנולוגיה, הנשיא העולמי של רשת בתי  הספר המקצועיים והטכנולוגיים ""אורט"".. 

[קישור למידע](https://main.knesset.gov.il/About/Lexicon/Pages/katzir.aspx)."
"קואליציה, הנהלה: הסיעות החברות בקואליציה, יחדה, נוהגות להקים פורום שאינו מעוגן בחוק ומכונה ""הנהלת הקואליציה"", ובו חברים יושבי- ראש הסיעות השותפות לקואליציה. הנהלת הקואליציה דנה ומחליטה בענייניה השוטפים של הקואליציה וכן ב עמדות הקואליציה בכנסת, בוועדותיה ובמוסדותיה.. 

[קישור למידע](https://main.knesset.gov.il/About/Lexicon/Pages/coalition-management.aspx)."
"קואליציה, יחדה: הסיעות בכנסת נחלקות לסיעות קואליציה (יחדה), ואופוזיציה (נגדה .



סעיף 11(ג) לחוק הכנסת, התשנ""ד– 1994 , מגדיר את המונח ""סיעות האופוזיציה"" כסיעות בכנסת שאינן צדדים להסכמים המחייבים תמיכה בממשלה. בהתאמה, ""סיעות הקואליציה"" הן סיעות בכנסת שהן צדדים להסכמים המחייבים תמיכה בממשלה.. 

[קישור למידע](https://main.knesset.gov.il/About/Lexicon/Pages/coalition.aspx)."
"קוד אתי לחברי הכנסת: מערכת של חוקים וכללים המנחים את התנהגותם של חברי הכנסת מבחינה אתית. כללים הרשומים בקוד אתי לחברי פרלמנט נועדו בעיקר למנוע את ניצול תפקידו ומעמדו של חבר הפרלמנט לתועלתו האישית ולמנוע ניגוד עניינים. על פי רוב, כללים אלה מחייבים מסירת הצהרת הון וגילוי אינטרסים אישיים ומטילים הגבלות על עיסוק נוסף בזמן הכהונה, על קבלת מתנות, על מימון נסיעות לחו""ל, על ייצוג גורמים מסוימים לפני רשויות השלטון, על שימוש במידע שחבר הפרלמנט נחשף אליו במסגרת תפקידו והגבלות על עיסוקו לאחר סיום כהונתו.
הדין האתי החל על חברי הכנסת מוסדר בחוק חסינות חברי הכנסת, זכויותיהם וחובותיהם, התשי""א–1951, בכללי האתיקה שהותקנו בשנת 1983 ובהחלטות רבות של ועדת האתיקה. בכללים קבועות הנחיות להתנהגות הראויה לחברי הכנסת, כגון החובה לנהוג בדרך ההולמת את מעמדו של חבר הכנסת ולשמור על כבוד הכנסת וכבוד חבריה; החובה להימנע מניגוד עניינים ומשימוש בלתי ראוי בחסינותו ובזכויותיו; החובה להקדיש למילוי תפקידו את כל הזמן הדרוש לכך ולהימנע מקבלת הנאה חומרית בעד מעשים שעשה בתפקידו או במעמדו כחבר הכנסת. החוק וכללי האתיקה מטילים על חבר הכנסת הגבלות בכל הקשור לעיסוק נוסף שלו ומחייבים אותו למסור הצהרת הון. בכללים קבועים גם סדרי עבודתה של ועדת האתיקה.


ועדת האתיקה
חוק חסינות חברי הכנסת, זכויותיהם וחובותיהם, התשי""א– 1951, מסדיר בסעיף 13ד את הרכבה וסמכויותיה של ועדת האתיקה של חברי הכנסת. לפי החוק, את חברי ועדת האתיקה ממנה יושב-ראש הכנסת, וחברים בה שני חברי כנסת מהקואליציה ושניים מהאופוזיציה. יושב-ראש הכנסת ממנה גם את יושב-ראש ועדת האתיקה. הוועדה עוסקת בעיקר בטיפול בקובלנות המוגשות נגד חברי הכנסת על הפרה של הדין האתי החל על חברי הכנסת. כל אדם רשאי להגיש לוועדת האתיקה קובלנה נגד חבר כנסת, והוועדה רשאית לדחות אותה על הסף או לדון בה. הוועדה מאפשרת לחבר הכנסת שהקובלנה הוגשה נגדו למסור את גרסתו למה שנטען בקובלנה.



ועדת האתיקה רשאית להטיל סנקציות על חבר כנסת שהפר את כללי האתיקה, כגון הערה, אזהרה, נזיפה או נזיפה חמורה. כמו כן היא רשאית לקבוע סנקציות על פעילותו הפרלמנטרית, כגון הרחקה מישיבות הכנסת לתקופה של עד חצי שנה, שלילת רשות הדיבור במליאה או בוועדות הכנסת לעשרה ימי ישיבות לכל היותר ואיסור להגיש הצעות חוק והצעות לסדר-היום. ועדת האתיקה אינה רשאית להגביל את זכות ההצבעה של חברי הכנסת. במקרים מיוחדים רשאית הוועדה גם לשלול שכר מחבר הכנסת שהיא החליטה על הרחקתו, לתקופה שלא תעלה על שבועיים.



ועדת האתיקה מוסמכת לשפוט את חברי הכנסת על היעדרויות ממושכות מישיבות מליאת הכנסת ללא הצדקה סבירה, ו כאמור, גם על עיסוק נוסף שלא כדין.



ועדת האתיקה אחראית על פרשנות כללי האתיקה שנקבעים על ידי ועדת הכנסת , והיא  מטפלת גם בענייני אתיקה אחרים בכנסת, כגון אישור נסיעות של חברי הכנסת לחו""ל שלא במימון הכנסת.

> ועדת האתיקה
> ועדת הכנסת. 

[קישור למידע](https://main.knesset.gov.il/About/Lexicon/Pages/ethics.aspx)."
"ראש הממשלה: העומד בראש הרשות המבצעת על-פי שיטת הממשל הישראלית. החוק מקנה לו את מרב סמכויות השלטון הביצועיות. ראש הממשלה הוא חבר הכנסת שנשיא המדינה, לאחר שהתייעץ עם נציגי הסיעות,  הטיל עליו להרכיב ממשלה, ואחר כך קיבלה ממשלתו את אישורה של הכנסת.
תהליך בחירתו של ראש הממשלה, וכן סמכויותיו וסמכויות ממשלתו, נקבעו בחוק יסוד: הממשלה.. 

[קישור למידע](https://main.knesset.gov.il/About/Lexicon/Pages/prime-minister.aspx)."
"רוטשילד, ג'יימס ארמנד דה-: איש ציבור ופוליטיקאי יהודי בריטי, נדבן ופעיל בענייני ארץ-ישראל.
שירת במלחמת העולם הראשונה בצרפת ולאחר מכן עבר למטהו של הגנרל אלנבי במזרח התיכון. במסגרת זו נשלח לארץ-ישראל ועסק בגיוס מתנדבים לגדודים העבריים.
ב-1924 מינה אותו אביו, אדמונד דה-רוטשילד, כנשיא פיק""א, חברה להתיישבות יהודית בארץ-ישראל, ובתפקיד זה נשא עד סוף ימיו.
בשנת 1924 נבחר לפרלמנט הבריטי מטעם המפלגה הליברלית וכיהן בו עד שנת 1945. נטל חלק פעיל בוויכוחי הפרלמנט הבריטי על ""הספר הלבן"" של פספילד ומקדונלד (1931), תקף את המדיניות הבריטית על כישלון מדיניותה בארץ-ישראל והציע להפוך את ארץ-ישראל לדומיניון בריטי.
בשנת 1957, זמן קצר לפני פטירתו, הודיע במכתב לראש הממשלה דוד בן-גוריון על החלטתו לתרום 6 מיליון לירות ישראליות להקמת משכן הכנסת. לאחר מותו העבירה אלמנתו דורותי את תרומתו ואת רכוש פיק""א לרשות מדינת ישראל.. 

[קישור למידע](https://main.knesset.gov.il/About/Lexicon/Pages/rotchild_ja.aspx)."
"רוטשילד, הברון בנימין אדמונד ג'יימס דה: איש ציבור ו""אבי היישוב"" בתקופת העלייה הראשונה. בנו השלישי של ג'יימס יעקב דה-רוטשילד, מיסד הענף הצרפתי של משפחת רוטשילד.
בצעירותו התמסר למקצועות הומניסטיים ולאמנות, היה חבר במכון לאמנות של פריס ונמנה עם חוגי אינטלקטואלים בצרפת. בעקבות הפרעות ביהודי רוסיה ב-1881–1882, פעל רוטשילד במסגרת הוועד הצרפתי שסייע להגירתם. עניינו בארץ-ישראל החל בראשית שנות ה-80 כאשר נקלעו המושבות הראשונות, שהוקמו על-ידי הציונים הראשונים, למשבר פיננסי חמור שאיים על המשך קיומן. בשנים 1883–1889 כיסה הברון את כל הוצאותיהן של המושבות ראשון-לציון, זכרון-יעקב, ראש-פינה ועקרון וסייע למושבות האחרות בתורמו להן למעלה מחמישה מיליוני לירות שטרלינג.
פקידים ומומחי ם מטעם הברון פיקחו על השימוש שנעשה בכספיו והוא עצמו ביקר פעמים אחדות בארץ-ישראל. עדיפותו הראשונה היתה ליישב בארץ איכרים, שומרי מסורת ודוברי עברית העומדים ברשות עצמם. בהשראתו ועידודו פיתחו המושבות את תעשיית היין בארץ-ישראל. רוטשילד דרש להישאר אלמוני ומכאן כינויו –""הנדיב הידוע"". יחסו של רוטשילד לתנועה הציונית היה אמביוולנטי. הוא סירב לתמוך בבנימין זאב הרצל והסתכסך עם חובבי ציון. ואולם במהלך מלחמת העולם הראשונה ובעיקר לאחריה, סביב ועידת השלום בפריז והצהרת בלפור, התקרב בהדרגה לתנועה הציונית. ב-1923 הקים את פיק""א, כגוף המנהל את אדמותיו בארץ-ישראל והציב את בנו ג'יימס כנשיאו. ב-1929 מונה כיושב-ראש כבוד של הסוכנות היהודית.
הברון נפטר ב-1934, וב-1954 עצמותיו הועברו ארצה ונטמנו ברמת-הנדיב שליד זכרון-יעקב.


> מכתב הברון ג'יימס ארמנד דה-רוטשילד לדוד בן-גוריון
בדבר החלטתו לתרום כסף להקמת משכן הכנסת

> טקס חנוכת משכן הכנסת בגבעת-רם, 1966. 

[קישור למידע](https://main.knesset.gov.il/About/Lexicon/Pages/rotchild_ad.aspx)."
"ריבלין, ראובן: יושב-ראש הכנסת בשנים 2003–2006 ובשנים 2009–2013 (בכנסת השש-עשרה ובכנסת השמונה-עשרה)




נשיא מדינת ישראל בשנים 2014–2021
נולד ב-9 בספטמבר 1939 בירושלים.
השכלה: בעל תואר ראשון במשפטים מהאוניברסיטה העברית ומוסמך לעורך  דין.
מילא תפקידים ציבוריים נוספים, ובהם: קצין מודיעין, היועץ המשפטי של אגודת הספורט בית""ר ירושלים, מנהל קבוצת הכדורגל בית""ר ירושלים ויושב-ראש האגודה, חבר במועצת עיריית ירושלים, , יושב-ראש המוסד לבטיחות ולגהות, יושב-ראש סניף תנועת החירות בירושלים, יושב-ראש סיעת הליכוד, סגן יושב-ראש הכנסת, יושב-ראש הכנסת בשתי קדנציות, שר וחבר הכנסת בכנסת השתים-עשרה ומהכנסת הארבע-עשרה עד הכנסת התשע-עשרה.
השתייכות מפלגתית: הליכוד, הליכוד-גשר-צומת, הליכוד-צומת, הליכוד – ישראל ביתנו.. 

[קישור למידע](https://main.knesset.gov.il/About/Lexicon/Pages/rivlin.aspx)."
"רשימה: כל מפלגה מציגה רשימת מועמדים לכנסת מטעמה, והבוחר נותן את קולו למפלגה באמצעות תמיכה ברשימה שהיא הגישה. המפלגות שהגישו רשימות מועמדים זוכות למספר מושבים בכנסת בהתאם למספר הקולות שקיבלה כל אחת מהן, על פי מפתח חלוקה יחסי.



רשימה מורכבת מחברי מפלגה רשומה אחת או מכמה מפלגות רשומות.



מועמדי המפלגה שנכנסו לכנסת מהווים את הסיעה מטעמה של אותה מפלגה. הרשימה משמשת עתודה לאותה סיעה, כך שאם מסיבה כלשהי נפסקת חברותו בכנסת של אחד מחבריה, ייכנס במקומו המועמד הבא ברשימה.



חוק הבחירות לכנסת [נוסח משולב], התשכ""ט–1969, מסדיר את דרך הגשת הרשימות לוועדת הבחירות המרכזית, פרסום רשימות המועמדים לשם הבאתן לידיעת ציבור הבוחרים, כללי הזכאות להיכלל ברשימת מועמדים, הטעמים לבקשה לפסילת מועמדותה של רשימה מסוימת ודרכי הדיון בבקשה, וכן את השיטה היחסית להקצאת מושבים בכנסת לכל רשימה.


בחוק הבחירות לכנסת אין הוראות בעניין הרכבת הרשימות מטעמן של המפלגות השונות.. 

[קישור למידע](https://main.knesset.gov.il/About/Lexicon/Pages/list.aspx)."
"רבין, יצחק: ראש ממשלת ישראל בשנים 1974–1977 ו-1992–1995
נולד ב-1 במרס 1922 בירושלים. נרצח בידי מתנקש יהודי ב-4 בנובמבר 1995.
מילא תפקידים ציבוריים נוספים, ובהם: מפקד בפלמ""ח ובצה""ל, רמטכ""ל צה""ל במלחמת ששת הימים, שגריר ישראל בארצות הברית, שר בממשלות ישראל, יושב-ראש מפלגת העבודה וחבר הכנסת מהכנסת השמינית עד הכנסת השלוש-עשרה.
השתייכות מפלגתית: המערך, מפלגת העבודה הישראלית.

> ביוגרפיה פוליטית

> הנצחת זכר יצחק רבין

> חוק יום הזיכרון ליצחק רבין, התשנ""ז–1997

> חוק המרכז להנצחת זכרו של יצחק רבין, התשנ""ז–1997

> חוק הנצחת זכרם של נשיאי ישראל וראשי ממשלותיה, התשמ""ו–1986. 

[קישור למידע](https://main.knesset.gov.il/About/Lexicon/Pages/Rab_HPage.aspx)."
"שאילתות: חבר הכנסת רשאי לפנות לשר בשאילתה על עניין שבתחום תפקידי השר הנשאל. יש שלושה סוגי שאילתות: שאילתה רגילה, שאילתה בעל-פה ושאילתה ישירה.
שאילתה רגילה היא שאילתה שהתשובה עליה נמסרת במליאת הכנסת. בשאילתה מסוג זה נכללות עד 50 מילים. על השר הנשאל להעביר את תשובתו או להודיע על סירובו להשיב בתוך 21 יום מיום קבלתה. יושב-ראש הכנסת מתאם עם השר הנשאל את המועד שבו ישיב על השאילתה ומודיע על כך לחבר הכנסת השואל. מגיש השאילתה הרגילה קורא אותה במליאה, והתשובה עליה ניתנת במליאת הכנסת על-ידי השר הנוגע בדבר, סגנו או שר אחר. לאחר מתן התשובה השואל רשאי לשאול בעל-פה שאלה נוספת הנובעת מתוכן התשובה. תשובות על שאילתות אפשר שיינתנו בכל אחת מישיבות הכנסת.
אם השר הנשאל אינו משיב על השאילתה במועד שקבע יושב-ראש הכנסת, חבר הכנסת השואל רשאי לבקש מיושב-ראש הכנסת כי ינהגו בה כבשאילתה דחופה, והתשובה עליה תימסר בישיבת הכנסת ביום רביעי שלאחר היום שבו היה השר אמור להשיב.
אם חבר הכנסת השואל נעדר מאולם המליאה בעת שנקרא השר להשיב על שאילתה שהגיש, השר אינו מוסר את תשובתו, וחבר הכנסת אינו רשאי להגיש שאילתה באותו נושא באותו מושב.
חבר הכנסת רשאי להגיש 30 שאילתות רגילות בכל מושב.
שאילתה דחופה (שאילתה בעל-פה) היא שאילתה שיושב-ראש הכנסת קבע כי יש לה חשיבות או דחיפות מיוחדות, והתשובה עליה נמסרת במליאת הכנסת בשבוע שבו הוגשה. בשאילתה מסוג זה נכללות עד 40 מילים ויש להשיב עליה בתוך יומיים. מגיש השאילתה קורא אותה במליאה, והשר, סגנו או שר אחר עונה עליה. משך התשובה – עד שלוש דקות. לאחר מתן התשובה השואל רשאי לשאול את השר המשיב שאלה נוספת הנובעת מתוכן התשובה, ולאחריה רשאי יושב-ראש הישיבה לאפשר לשני חברי כנסת אחרים – רצוי אחד מסיעות הקואליציה ואחד מסיעות האופוזיציה – לשאול שאלה נוספת באותו נושא. יושב-ראש הכנסת מאשר העלאתן של עד ארבע שאילתות דחופות במליאה בכל שבוע. סדר-היום של ישיבות הכנסת בימי רביעי נפתח בתשובות על שאילתות דחופות.
חבר הכנסת רשאי להגיש בכל מושב עד ארבע שאילתות דחופות.
שאילתה ישירה היא שאילתה שהתשובה עליה נמסרת בכתב לחבר הכנסת השואל. שאילתה מסוג זה אינה מוגבלת במספר המילים הנכללות בה. היא מועברת לשר המשיב באמצעות מזכירות הכנסת. על השר שנשאל להשיב בכתב בתוך 21 יום מיום קבלת השאילתה. העתק התשובה נמסר ליושב-ראש הכנסת.
חבר הכנסת רשאי להגיש בכל מושב עד 80 שאילתות ישירות.
השאילתות הנקראות במליאה מוגשות בכתב לאישור יושב-ראש הכנסת. יושב-ראש הכנסת רשאי לפסול שאילתה אם לדעתו יש בה כינוי או ביטוי פוגע או גזעני; פגיעה בכבוד הכנסת; בקשת חוות דעת כללית או חוות דעת בשאלה משפטית מופשטת; עניין היפותטי; עניין שאינו בתחום תפקידיו של השר הנשאל או פרטים אישיים של אדם שיש בהם פגיעה בפרטיות או שפרסומם אינו הכרחי להבנת השאלה. חבר הכנסת רשאי לצרף פרטים כאלה לשאילתה ישירה או להעבירם לשר בנפרד מהשאילתה. יושב-ראש הכנסת רשאי לפסול גם שאילתה שעוסקת בעניינים שאירעו לפני תחילת כהונת השר הנשאל באותו תפקיד או באירועים שאירעו זמן רב לפני מועד הפניית השאילתה.

השר הנשאל רשאי לסרב להשיב על שאילתה אם לדעתו התשובה עלולה לפגוע בביטחון המדינה, ביחסי החוץ שלה או בעניין כלכלי חיוני שלה, או לצורך הגנה על פרטיותו של אדם או על זכות או על חיסיון שבדין. הוא מודיע ליושב-ראש הכנסת כי הוא מסרב להשיב עליה ואת הסיבה לסירוב; יושב-ראש הכנסת מחליט בדבר, לאחר שנתן לחבר הכנסת השואל הזדמנות להשמיע את דברו.. 

[קישור למידע](https://main.knesset.gov.il/About/Lexicon/Pages/query.aspx)."
"שזר, שניאור זלמן: נשיא מדינת ישראל בשנים 1963–1973


נולד ב-22 בדצמבר 1889 במיר בבלארוס. עלה ארצה בשנת 1924. נפטר ב-5 באוקטובר 1974.



השכלה: לימודים באקדמיה ללימוד היהדות בסנט פטר בורג; לימודי היסטוריה ופילוסופיה באוניברסיטאות פרייבורג, שטרסבורג וברלין.



בין תפקידיו ופעליו: ממנהיגי אחדות העבודה ומפא""י, עסק בחקר תולדות עם ישראל במזרח אירופה, בביקורת המקרא ובחקר ההתפתחות של לשון היידיש, חבר הוועד הלאומי, חבר הוועד הפועל של ההסתדרות הכללית, חבר מערכת העיתון ""דבר"" ועורך העיתון, ממחברי מגילת העצמאות, שר וחבר הכנסת מהכנסת הראשונה עד השלישית, חבר הוועד הפועל של הסוכנות היהודית וראש מחלקת החינוך והתרבות שלה, יושב-ראש הוועד הפועל הציוני בפועל.



השתייכות מפלגתית: מפא""י.. 

[קישור למידע](https://main.knesset.gov.il/About/Lexicon/Pages/shazar.aspx)."
"שילנסקי, דב: יושב-ראש הכנסת בשנים 1988–1992 (בכנסת השתים-עשרה)



נולד ב-21 במרס 1924 בשבלי בליטא. עלה ארצה בשנת 1948. נפטר ב-9 בדצמבר 2010.


השכלה: בוגר הפקולטה למשפטים בשלוחת תל אביב של האוניברסיטה העברית.


בין תפקידיו ופעליו: מפקד אצ""ל בגרמניה וברומא, קצין קרבי במלחמות ישראל (במילואים), חבר ועדת האתיקה המרכזית של לשכת עורכי הדין, חבר בארגון הבין-לאומי של עורכי דין ומשפטנים יהודים, יושב-ראש ועדת הפנים ואיכות הסביבה של הכנסת וועדות נוספות ונציג הכנסת בוועדה למינוי שופטים.


השתייכות מפלגתית: הליכוד.. 

[קישור למידע](https://main.knesset.gov.il/About/Lexicon/Pages/shilanski.aspx)."
"שפירא, יוסף: מבקר המדינה בשנים 2012–2019
יוסף חיים שפירא נבחר בכנסת למבקר המדינה ונציב תלונות הציבור ב-14 במאי 2012.
נולד בשנת 1945 בירושלים.



השכלה: תואר ראשון במשפטים מהאוניברסיטה העברית בירושלים ותואר שני בקרימינולוגיה מהאוניברסיטה הבריטית לסטר.


בין תפקידיו ופעליו: שופט בבית המשפט המחוזי בירושלים, שופט בבית משפט צבאי מחוזי ובבית המשפט הצבאי לערעורים; יושב-ראש בית הדין המשמעתי של לשכת עורכי הדין במחוז ירושלים וסגן יושב-ראש בית הדין המשמעתי הארצי של לשכת עורכי הדין, יושב-ראש הוועד המחוזי של לשכת עורכי הדין במחוז ירושלים וחבר המועצה הארצית של לשכת עורכי הדין בישראל.. 

[קישור למידע](https://main.knesset.gov.il/About/Lexicon/Pages/shapira_yosef.aspx)."
"שרון, אריאל: ראש ממשלת ישראל בשנים 2001–2006
נולד ב-26 בפברואר 1928 בכפר מל""ל. נפטר ב-11 בינואר 2014.
השכלה: לימודי היסטוריה ומדעי המזרח באוניברסיטה העברית בירושלים; קורס פיקוד ומטה במכללה הצבאית בבריטניה; בוגר הפקולטה למשפטים באוניברסיטה העברית בירושלים.
בין תפקידיו ופעליו: לוחם ב""הגנה"", לוחם וקצין בצה""ל, אלוף פיקוד הדרום, מיוזמי הקמת  הליכוד, יועץ מיוחד לראש הממשלה יצחק רבין, מייסד מפלגת שלומציון, שר בממשלות ישראל, יושב-ראש הליכוד, חבר הכנסת מהכנסת השמינית עד הכנסת השש-עשרה, ראש האופוזיציה, מייסד מפלגת קדימה.
השתייכות מפלגתית: הליכוד, שלומציון, הליכוד-גשר-צומת, הליכוד-צומת, אחריות לאומית, קדימה.. 

[קישור למידע](https://main.knesset.gov.il/About/Lexicon/Pages/sharon.aspx)."
"שדולות בכנסת: שדולה בכנסת היא קבוצה של חברי הכנסת המבקשים לגייס תמיכה, בקרב עמיתיהם ובקרב בעלי תפקידים בממשל, למען פרט או קבוצה של פרטים או נגד אחרים, או למען מדיניות אחת או נגד אחרות. בדרך כלל פעילותה של שדולה של חברי הכנסת מתמקדת בנושא מסוים ולא בקשת רחבה של נושאים. הכנסת אינה מתערבת בפעילותן של השדולות.

תקנון הכנסת קובע כי חבר הכנסת שאינו שר או סגן שר רשאי לייסד שדולה של חברי הכנסת ולהיות חבר בשדולה. השדולות פועלות במהלך כהונתה של הכנסת שבה הוקמו. על חבר הכנסת שייסד שדולה להודיע למזכיר הכנסת על הקמת השדולה ועל חברי הכנסת החברים בה. על מזכיר הכנסת לפרסם באתר האינטרנט של הכנסת רשימה של השדולות וחבריהן.
שדולה אינה גוף של הכנסת, אך היא רשאית לקיים את ישיבותיה במשכן הכנסת. השדולות אינן מקבלות תקציב מהכנסת, אולם חבריהן רשאים לעשות שימוש בתקציב השנתי העומד לרשותם לפי החלטת שכר חברי הכנסת (הענקות ותשלומים), התשס""א–2001, לצורכי השדולה, בכפוף להוראות החלטה זו.

שדולה המזמנת גורמי חוץ למפגש נדרשת להקפיד לציין שהפנייה היא מטעמה של שדולה ולא מטעם ארגון רשמי של הכנסת. שדולה המבקשת להזמין עובד מדינה לדיוניה נדרשת לעשות זאת באמצעות השר הממונה או בידיעתו, ולציין שהעובד אינו מחויב להיעתר להזמנה.
אין כל קשר בין השדולות הפועלות בכנסת מטעם חברי הכנסת ובין שדלנים, הפועלים בה מטעם אנשים או קבוצות שאינם מייצגים את חברי הכנסת.. 

[קישור למידע](https://main.knesset.gov.il/About/Lexicon/Pages/lobby.aspx)."
"שיטת הבחירות בישראל, הצעות לשינוי: מדי פעם עולות על סדר-היום הציבורי בישראל הצעות לשינוי שיטת הממשל או שיטת הבחירות. רוב מציעי השינויים הם חברי הכנסת ואנשי אקדמיה, והצעותיהם החלו להתפרסם, ואף להיות מוגשות כהצעות חוק, בשנות ה-50 של המאה ה-20. נוסף על כך, זה יותר משני עשורים התקיימו בפורומים שונים, כגון ועדת החוקה, חוק ומשפט של הכנסת השש-עשרה והשבע-עשרה, ועדת נשיא המדינה לבחינת מבנה הממשל (ועדת מגידור) והמכון הישראלי לדמוקרטיה, דיונים לבחינת חלופות שונות במטרה לגבש המלצות לשינויים.
בין הבעיות שחוקרים ומבקרים מציינים בשיטה הנהוגה כיום בישראל מוזכרת שיטת הבחירות המעודדת ריבוי מפלגות, והעובדה שמעולם לא זכתה רשימה אחת לרוב בכנסת, ומשום כך ממשלות ישראל הן ממשלות קואליציוניות. כמו כן, בשל שיטת הבחירות, המפלגות הגדולות נחלשות בהדרגה, מה שמשפיע לרעה על רמת המשילות ועל משך הקדנציה: רק לעיתים נדירות הכנסת והממשלה בישראל משלימות קדנציה מלאה של ארבע שנים. עניין נוסף: בשיטת הבחירות הנוכחית, ראש הממשלה אינו יכול לבחור לשרים את האנשים הרצויים לו והמתאימים ביותר לתפקיד. בגלל ריבוי השרים וסגני השרים, לעיתים קרובות פנויים לעבודת הכנסת פחות מ-90 מתוך 120 חברי הכנסת.
האם אפשר לטפל בכל הבעיות האלה באמצעות שינוי שיטת הממשל או שיטת הבחירות? כבר בכנסת הראשונה התקיימו במסגרת ועדת החוקה, חוק ומשפט דיונים על האפשרות לשנות את השיטה, ואולם, כפי שהוכיח הניסיון להנהיג בחירות ישירות לראשות הממשלה בשנים 1996–2001, קשה מאוד לחזות מראש את כל התוצאות של שינוי השיטה, והוא עלול לגרום לבעיות חדשות שלא היו מוכרות לפני השינוי.
הצעות לשינוי שיטת הבחירות
בדמוקרטיה הפרלמנטרית הנהוגה בישראל הבחירות הן ארציות-יחסיות.
בשיטה זו
בוחרים את הפרלמנט, והמנצח בבחירות מקים ממשלה. הממשלה מכהנת מכוח אמון הפרלמנט, ואם היא מאבדת את האמון הזה עליה להתפטר. בשיטה זו אין הפרדת רשויות מוחלטת, שכן על פי רוב ראש הממשלה והשרים (לפחות רובם) הם חברי הפרלמנט. אם מפלגה אחת זוכה ברוב מוחלט בפרלמנט, היא מקימה את הממשלה על טהרת חבריה. אם שום מפלגה אינה זוכה ברוב מוחלט, מוקמת ממשלה קואליציונית שנהנית מתמיכת הרוב בפרלמנט.
הדמוקרטיות הפרלמנטריות מתחלקות לכאלה שהבחירות בהן יחסיות, כאלה שהבחירות בהן אזוריות וכאלה שיש בהן שילוב בין בחירות יחסיות ובחירות אזוריות. ברוב הדמוקרטיות הפרלמנטריות, ראש הממשלה וכל שרי ממשלתו או רובם מתמנים מתוך הפרלמנט, וברובן הם גם נשארים חברי הפרלמנט לאחר שהם מתמנים לשרים, אולם יש דמוקרטיות פרלמנטריות שבהן השרים מתפטרים מחברותם בפרלמנט לאחר מינוים לממשלה (""החוק הנורבגי"").
בדמוקרטיה פרלמנטרית שמתקיימות בה בחירות יחסיות והמדינה אינה מחולקת לאזורי בחירה, הבחירות הן עקיפות, כלומר האזרחים אינם מצביעים ישירות בעבור הנבחרים שלהם אלא בעבור רשימה שמשתתפת בבחירות. מספר המושבים שכל רשימה מקבלת בפרלמנט הוא יחסי לשיעור המצביעים בעבורה מכלל המצביעים. על פי רוב מונהג בשיטה זו אחוז חסימה, ואם אחוז המצביעים בעבור רשימה מסוימת קטן ממנו, הרשימה לא תקבל מושבים בפרלמנט.
שיטת בחירות זו היא הייצוגית ביותר. היא מאפשרת ייצוג מרבי של הקבוצות השונות באוכלוסייה ונותנת להן אפשרות להשמיע את קולן במסגרת הפרלמנט. מאידך גיסא, זו שיטה המעודדת ריבוי מפלגות ופילוג על בסיס אידיאולוגי ועל בסיס סקטוריאלי, והיא יוצרת לרוב קשיים בהקמת ממשלות לאחר הבחירות: בשל ריבוי המפלגות, כמעט לא ייתכן שרשימה תזכה ברוב מוחלט בפרלמנט, ולפיכך הממשלות הן לרוב קואליציוניות, ולעיתים הן תלויות בשותפות זוטרות. חיסרון נוסף: הקשר בין הנבחרים לבוחריהם עקיף, שכן הבוחרים מצביעים בעבור רשימה ולא בעבור נציג, ולכן מידת המחויבות של הנבחרים לבוחריהם מוגבלת.
שיטת הבחירות היחסיות הונהגה במדינת ישראל לאחר שהייתה נהוגה בקונגרסים הציוניים ובאספת הנבחרים של היישוב היהודי בארץ ישראל לפני קום המדינה. בתוכנית החלוקה של ארץ ישראל, שאושרה על ידי האו""ם ב-29 בנובמבר 1947, נקבע שהבחירות במדינה היהודית ובמדינה הערבית תהיינה יחסיות, ואף שקביעה זו לא חייבה את מדינת ישראל, היא נתנה משנה תוקף להחלטה לדבוק בשיטה זו.
לאחר הכרזת העצמאות בשנת 1948 מינתה מועצת המדינה הזמנית ועדה שתפקידה היה להכין את הבחירות הראשונות. הוועדה הניחה שמדובר בבחירות לאספה מכוננת שתחוקק חוקה אשר במסגרתה תיקבע שיטת הבחירות לעתיד לבוא, ולפיכך החליטה להותיר זמנית על כנה את מתכונת הבחירות היחסיות. יושב-ראש הוועדה, דוד בר-רב-האי, העלה שלושה נימוקים להחלטה זו: מסורת היישוב, החד-פעמיות של ההחלטה (כלומר העובדה שאפשר לשנותה לקראת הבחירות שייערכו להבא, כשהמערכת תתייצב) ונסיבות השעה – מלחמה, גיוס כללי ועלייה המונית – שאינן מאפשרות שיקול דעת מספק ועיון מעמיק באפשרויות אחרות. אומנם לקראת הבחירות לכנסת השנייה התקיימו בוועדת החוקה, חוק ומשפט דיונים על שינוי שיטת הבחירות, ונראה היה שרוב חברי הוועדה מצדדים בשינוי כלשהו, אך לבסוף הוחלט שלא לשנות את השיטה.
הצעות לתיקון השיטה בישראל:
ברוב המדינות עולות מפעם לפעם הצעות לשנות את שיטת הבחירות, וגם בשיטה קיימת אפשר להכניס תיקונים כדי לשפרהּ. בישראל היו בעיקר הצעות להעלות את אחוז החסימה כדי למנוע את בחירתן של רשימות קטנות ולעודד איחוד של רסיסי מפלגות.
העלאת אחוז החסימה מגדילה את הסיכוי להקטנת מספר המפלגות בפרלמנט, ובכך היא עשויה להקל את מלאכת ההרכבה של ממשלה קואליציונית. עם זאת, בהעלאת אחוז החסימה יש משום פגיעה בעקרון הייצוגיות, שכן הוא עלול לגרום לשיעור גבוה של קולות מבוזבזים. חיסרון נוסף: מפלגות יכולות לעקוף את אחוז החסימה בכך שהן מתמודדות ברשימה משותפת ומתפלגות מייד לאחר הבחירות.
דיונים בנושא אחוז החסימה התקיימו בישראל מאז בחירת האספה המכוננת בשנת 1949. בשנת 1951, לקראת הבחירות לכנסת השנייה, אחוז החסימה שהונהג היה 1%. ההצעה המרחיבה ביותר להעלאת אחוז החסימה הייתה של הציונים הכלליים בכנסת השנייה. בהסכם הקואליציוני בין מפא""י לציונים הכלליים בשנת 1952 נקבע ששתי המפלגות יפעלו להעלאת אחוז החסימה ל-10%. ראש הממשלה דוד בן-גוריון ראה בחיוב אחוז חסימה גבוה, כדרך לצמצם מאוד את מספר הסיעות, אולם בשל התנגדות המפלגה הפרוגרסיבית, שהייתה אף היא חברה בקואליציה, הוצע להוריד אותו ל-5%, ל-4% ולבסוף ל-2%. בסופו של דבר לא יצא אז לפועל שינוי כלשהו.
רק בשנת 1991, בסיום כהונתה של הכנסת השתים-עשרה, הועלה אחוז החסימה ל-1.5%. בשנת 2004 הועלה אחוז החסימה ל-2%. בחודש מרס 2007, בכנסת השבע-עשרה, ועדת החוקה, חוק ומשפט של הכנסת, בשבתה כוועד החוקה לשינויים בשיטת הממשל, קיימה ישיבות בנושא אחוז החסימה, ואישרה להביא לקריאה ראשונה במליאה תיקון לחוק הבחירות לכנסת, שלפיו אחוז החסימה יועלה ל-2.5%. בסופו של דבר, הצעת חוק זו לא עלתה לדיון במליאה. בשנת 2014, בכנסת התשע-עשרה, הועלה אחוז החסימה ל-3.25%.
בישראל הועלו גם הצעות לקיום בחירות אזוריות. לבחירות אזוריות יש גרסאות שונות. אחת מהן היא בחירות אזוריות-רוביות, שבהן בכל אזור נבחר מועמד אחד. גרסה אחרת היא בחירות אזוריות, שבהן בוחרים בכל אזור יותר ממועמד אחד. גרסה נוספת היא בחירות מעורבות, שבהן חלק מהנציגים נבחרים באזורים וחלקם ברשימות ארציות.
בחירות אזוריות-רוביות עם אזורים חד-נציגיים, ללא מנגנון פיצוי ארצי.
בשיטה זו המדינה מחולקת לאזורי בחירה במספר שזהה, או כמעט זהה, למספר המושבים בפרלמנט, ובכל אזור בחירה נבחר נציג אחד. הנציג יכול להיבחר – כפי שנעשה בבריטניה – על בסיס קבלת המספר הגדול ביותר של קולות, גם אם לא מדובר ברוב הקולות, ואם שום מועמד לא קיבל רוב, מתקיים סיבוב שני, שבו מתמודדים שני המועמדים שקיבלו בסיבוב הראשון את מספר הקולות הגדול ביותר. דרך נוספת להחליט על מנצח, ללא סיבוב שני, היא לבקש מהבוחרים לרשום ליד שמות המצביעים את סדר העדיפויות שלו, ואם אין מועמד שזוכה לרוב מוחלט (או לאחוז מסוים מהקולות) בסיבוב הראשון, מביאים בחשבון את הקולות שניתנו למועמדים בעדיפות שנייה.
המאפיין ""ללא מנגנון פיצוי ארצי"" פירושו שבשיטה זו אין מנגנון שמפצה בדרך זו או אחרת את המפלגות שמספר הנבחרים שלהם בפועל קטן ממספר הנבחרים שהיו להן אילו השיטה הייתה ארצית-יחסית.
לאחר הכרזת העצמאות, בשנת 1948, היו ניסיונות להנהיג בישראל את שיטת הבחירות האזוריות-רוביות.
מועצת המדינה הזמנית מינתה ועדה שתפקידה היה להכין את הבחירות הראשונות. הוועדה הציעה להנהיג בחירות ארציות-יחסיות, ורק חבר אחד, ד""ר אריה אלטמן
(שנבחר אחר כך לכנסת השנייה),
הציע להנהיג שיטה אזורית-רובית במתכונת הבריטית. נשיא המדינה הראשון, ד""ר חיים ויצמן, צידד בשיטה האזורית-רובית, והתנגד לבחירות היחסיות, שלטענתו גרמו לריבוי מפלגות הן בהסתדרות הציונית והן באספת הנבחרים של היישוב לפני קום המדינה. הוועדה החליטה, כאמור, להותיר זמנית על כנה את מתכונת הבחירות היחסיות.
לאחר הבחירות לאספה המכוננת, ראש הממשלה הראשון של ישראל, דוד בן-גוריון
, היה התומך הנלהב ביותר בהנהגת שיטת הבחירות האזורית-רובית. בן-גוריון, שהיה חסיד השיטה הבריטית, גם האמין שבעזרתה, עם קביעה מכוונת של גבולות 120 אזורי הבחירה, תצליח מפלגתו – מפא""י – לזכות ברוב המושבים בכנסת.
בישיבותיה של ועדת החוקה, חוק ומשפט בכנסת הראשונה בנושא חוק הבחירות לכנסת השנייה, הועלו כמה הצעות לשינוי שיטת הבחירות לשיטה אזורית-רובית. ואולם חבר הכנסת ערי ז'בוטינסקי היה היחיד שהעלה את הנושא במליאה כהסתייגות להצעת חוק הבחירות לכנסת השנייה, והסתייגותו נדחתה על הסף.
שיטה זו אף הופיעה במצע מפא""י בבחירות לכנסת השלישית, בשנת 1955. בכנסת השלישית, בדיונים על חוק-יסוד: הכנסת, העלה חבר הכנסת ברוך אזניה
הסתייגות שבה הציע לאמץ את שיטת הבחירות האזוריות-רוביות. הסתייגותו נדחתה. לאחר שחוק-יסוד: הכנסת התקבל, הניח חבר הכנסת יוסף אלמוגי על שולחן הכנסת הצעת חוק פרטית שבה הציע לקיים משאל עם בשאלה אם להשאיר את שיטת הבחירות הקיימת או להנהיג שיטה אזורית חד-נציגית.
בן-גוריון לא שינה את עמדתו עד התפטרותו מראשות הממשלה בשנת 1963, אך כפי הנראה לא נלחם בכל כוחו למען השיטה, משום שגם בלי צעד זה יכול היה לנהל את המדינה כרצונו. בשנת 1964 הציע בן-גוריון שמפא""י תצמצם את מצעה לבחירות לכנסת השישית לסעיף אחד: שינוי שיטת הבחירות, אך ההתנגדות של ראש הממשלה לוי אשכול ושל אחדות העבודה, שעמדה להקים עם מפא""י רשימה אחת לקראת הבחירות, שמה קץ לתוכנית זו. יש לציין שמאז ומתמיד היו במפא""י מתנגדים רבים לרעיון הבחירות האזוריות-רוביות, וכאשר כוחו של בן-גוריון במפלגה נחלש, נחלשה בה גם התמיכה בתוכנית.
הצעת החוק האחרונה שהציעה את השיטה הזו הונחה על שולחן הכנסת התשיעית ב-16 בפברואר 1981 על ידי חברי הכנסת
יגאל הורביץ,
יצחק פרץ וזלמן שובל.
הגרסה המעורבת, שעל פיה ייבחרו חלק מהנציגים בשיטה אזורית-יחסית והיתר על בסיס ארצי-יחסי,
עלתה לראשונה בכנסת השלישית בשנת 1958 על ידי חבר הכנסת יוסף סרלין. הוא הציע שייקבעו 30 אזורי בחירה, אשר בכל אחד מהם ייבחרו שלושה חברי כנסת. שלושים חברי הכנסת הנותרים ייבחרו על בסיס השיטה הקיימת. הצעה ראשונה מהסוג הזה התקבלה בקריאה טרומית בשנת 1972.
ביוני 1988, בכנסת האחת-עשרה, התקבלה בקריאה ראשונה הצעה שהכין חבר הכנסת מרדכי וירשובסקי, שצירף אליה את חתימותיהם של 43 חברי כנסת נוספים. ההצעה, כפי שהתקבלה בקריאה הראשונה, הביאה שתי חלופות: על פי האפשרות הראשונה ייבחרו 80 חברי הכנסת ב-20 אזורי בחירה על בסיס אזורי-יחסי, ו-40 ייבחרו מרשימות ארציות של המפלגות על בסיס מספר הקולות היחסי שקיבלו באזורי הבחירה; על פי ההצעה השנייה ייבחרו 60 חברי כנסת ב-60 אזורי בחירה, והנותרים - בשיטה הקיימת, כלומר כל בוחר יצביע בעבור מועמד ובעבור רשימה.
לאחר הקמת ממשלת האחדות הלאומית, בשנת 1984, נעשה ניסיון להגיע להסכמה בין המערך לליכוד בדבר שינוי שיטת הבחירות. הוקמה ועדת שרים פריטטית בראשות שר הכלכלה גד יעקבי, אך לא הושגה התקדמות.. 

[קישור למידע](https://main.knesset.gov.il/About/Lexicon/Pages/ElectoralReform.aspx)."
"שמיר, יצחק: ראש ממשלת ישראל בשנים 1983–1984 ובשנים 1986–1992 ויושב-ראש הכנסת בשנים 1977–1980 (בכנסת התשיעית)
נולד ברוז'ינוי ברוסיה. עלה ארצה בשנת 1935. נפטר ב-2012.
השכלה: לימודי תיכון בגימנסיה העברית בביאליסטוק; לימודי משפטים בוורשה; לימודים בפקולטה למדעי הרוח באוניברסיטה העברית בירושלים.
בין תפקידיו ופעליו: חבר באצ""ל ובלח""י, בכיר במוסד, פעל רבות למען עליית יהודי ברית-המועצות, יושב-ראש תנועת החרות, יזם את מבצע שלמה להעלאת יהודי אתיופיה בהיותו ראש ממשלה, חבר הכנסת מהכנסת השמינית עד הכנסת השלוש-עשרה, יושב-ראש הכנסת, שר בממשלות ישראל וממלא מקום ראש הממשלה.
השתייכות מפלגתית: הליכוד.

> ביוגרפיה פוליטית

> הנצחת זכר יצחק שמיר
> חוק הנצחת זכרם של נשיאי ישראל וראשי ממשלותיה, התשמ""ו–1986. 

[קישור למידע](https://main.knesset.gov.il/About/Lexicon/Pages/shamir.aspx)."
"שפרינצק, יוסף: יושב-ראש הכנסת בשנים 1949–1959 (מהכנסת הראשונה עד הכנסת השלישית, שבה כיהן תקופה חלקית)
נולד ב-17 בינואר 1884 במוסקבה ברוסיה. עלה ארצה בשנת 1908. נפטר ב-28 בינואר 1959.
בין תפקידיו ופעליו: עמד בראש מפלגת הפועל הצעיר, עסק בקליטת העולים מתימן, נמנה עם מארגני פעולות העזרה ליישוב היהודי במלחמת העולם הראשונה. חבר ההנהלה הציונית בירושלים, ממייסדי אספת הנבחרים והוועד הלאומי וחבר בגופים אלו, מראשי מפלגת פועלי ארץ ישראל (מפא""י), יושב-ראש הנשיאות של הוועד הפועל הציוני, המזכיר הכללי של הסתדרות העובדים ויושב-ראש מועצת המדינה הזמנית.
השתייכות מפלגתית: מפלגת פועלי ארץ ישראל.. 

[קישור למידע](https://main.knesset.gov.il/About/Lexicon/Pages/shprinzak.aspx)."
"שריד, יוסי: ראש האופוזיציה בשנים 2001–2002 (בכנסת החמש-עשרה)
נולד ב-24 באוקטובר 1940 ברחובות. נפטר ב-6 בדצמבר 2015.
השכלה: תואר שני במדעי המדינה וסוציולוגיה.
מילא תפקידים ציבוריים נוספים, ובהם: שר בממשלות ישראל, חבר הכנסת מהכנסת השישית עד הכנסת השש-עשרה.
השתייכות מפלגתית: מערך, ר""ץ, מרצ, יחד.



ביוגרפיה פוליטית. 

[קישור למידע](https://main.knesset.gov.il/About/Lexicon/Pages/sarid_y.aspx)."
"שדלנים בכנסת: פעילותם של השדלנים בכנסת מוסדרת בפרק י""ב בחוק הכנסת, התשנ""ד–1994. על-פי החוק, שדלן (לוביסט) הוא מי שדרך עיסוק או בתמורה למען לקוח נוקט פעולות לשכנוע חברי הכנסת בקשר להצעות חוק ולחקיקת משנה בכנסת או בוועדותיה, להחלטות הכנסת וועדותיה ולמינוי או לבחירה של אדם לתפקיד על-ידי הכנסת או על-ידי גוף שנציג הכנסת חבר בו. בעלי תפקידים אלו אינם מוגדרים שדלנים: מי שנוקט פעולות כאמור למען מעבידו במסגרת עבודתו; מי שממלא תפקיד על-פי חוק בשירות המדינה, ברשות מקומית או בתאגיד שהוקם בחוק, ונוקט פעולות במסגרת תפקידו; מי שמייצג נושא משרה או ממלא תפקיד בהליך מעין-שיפוטי.
כדי לקבל היתר לפעול בכנסת כשדלן יש להגיש בקשה ולציין בה את פרטיו האישיים של המבקש, ואם הוא פועל במסגרת תאגיד – את סוג התאגיד, שמו ומספרו, ואת שמות הלקוחות שהוא מבקש לייצג בכנסת; אם המבקש הוא חבר בגוף בוחר של מפלגה עליו לציין את גם שם המפלגה. ההחלטה אם ליתן היתר מתקבלת בוועדה שיושב-ראש הכנסת עומד בראשה וחברים בה שני סגניו – אחד מהקואליציה ואחד מהאופוזיציה.
שדלן השוהה במשכן הכנסת נדרש לענוד תג זיהוי ייחודי שקיבל מהכנסת ובו מצוין שמו, ואם הוא פועל במסגרת תאגיד – גם שם התאגיד.  בפניותיו אל חברי הכנסת ואל גורמים שונים בכנסת על השדלן לומר כי הוא פועל כשדלן בכנסת בהיתר, לנקוב בשם הלקוח שעבורו הוא פועל ולציין מה האינטרס הישיר שהוא מבקש לקדם. כמו כן, שדלנים הנוכחים בישיבת ועדה של הכנסת מחויבים לבקש ששמם ופרטים נוספים הנוגעים לפעילותם יירשמו בפרוטוקול הישיבה.
אסור לשדלן להציע או להעניק לחברי הכנסת טובת הנאה, ואסור לו להטעות אותם בכל הקשור לעובדה מהותית כלשהי שיש לה זיקה לפעילותם הפרלמנטרית. אסור לו לנקוט פעולות לשכנוע חברי הכנסת וגורמים נוספים בכנסת באמצעים פסולים, כגון לחץ, איום, פיתוי או הבטחת טובת הנאה, ואסור לו להביא את חברי הכנסת לידי התחייבות להצביע או לפעול בדרך מסוימת. הוועדה שבראשות יושב-ראש הכנסת מוסמכת לשלול משדלן את ההיתר לפעול בכנסת ואף לאסור עליו את הכניסה אל משכן הכנסת אם הפר את הוראות החוק. אם פעל השדלן במסגרת תאגיד – הוועדה רשאית לנקוט צעדים אלו גם כלפי שדלנים ואנשים נוספים הפועלים במסגרת אותו תאגיד.
על-פי החוק, הכנסת מפרסמת באתר האינטרנט שלה את שמות השדלנים שקיבלו היתר לפעול בכנסת ואת פרטי לקוחותיהם, ואם הם פועלים במסגרת תאגיד או חברים בגוף בוחר של מפלגה – גם את פרטי התאגיד או המפלגה.
> רשימת השדלנים בכנסת בכנסת הנוכחית

> חוק הכנסת (תיקון מס` 25), התשס”ח-2008. 

[קישור למידע](https://main.knesset.gov.il/About/Lexicon/Pages/lobbyist.aspx)."
"שיטת הממשל בישראל, הצעות לשינוי: מדי פעם עולות על סדר-היום הציבורי בישראל הצעות לשינוי שיטת הממשל או שיטת הבחירות. רוב מציעי השינויים הם חברי הכנסת ואנשי אקדמיה, והצעותיהם החלו להתפרסם, ואף להיות מוגשות כהצעות חוק, בשנות ה-50 של המאה ה-20. נוסף על כך, זה יותר משני עשורים התקיימו בפורומים שונים, כגון ועדת החוקה, חוק ומשפט של הכנסת השש-עשרה והשבע-עשרה, ועדת נשיא המדינה לבחינת מבנה הממשל (ועדת מגידור) והמכון הישראלי לדמוקרטיה, דיונים לבחינת חלופות שונות במטרה לגבש המלצות לשינויים.
בין הבעיות שחוקרים ומבקרים מציינים בשיטה הנהוגה כיום בישראל מוזכרת שיטת הבחירות המעודדת ריבוי מפלגות, והעובדה שמעולם לא זכתה רשימה אחת לרוב בכנסת, ומשום כך ממשלות ישראל הן ממשלות קואליציוניות. כמו כן, בשל שיטת הבחירות, המפלגות הגדולות נחלשות בהדרגה, מה שמשפיע לרעה על רמת המשילות ועל משך הקדנציה: רק לעיתים נדירות הכנסת והממשלה בישראל משלימות קדנציה מלאה של ארבע שנים. עניין נוסף: בשיטת הבחירות הנוכחית, ראש הממשלה אינו יכול לבחור לשרים את האנשים הרצויים לו והמתאימים ביותר לתפקיד. בגלל ריבוי השרים וסגני השרי ם, לעיתים קרובות פנויים לעבודת הכנסת פחות מ-90 מתוך 120 חברי הכנסת.
האם אפשר לטפל בכל הבעיות האלה באמצעות שינוי שיטת הממשל או שיטת הבחירות? כבר בכנסת הראשונה התקיימו במסגרת ועדת החוקה, חוק ומשפט דיונים על האפשרות לשנות את השיטה, ואולם, כפי שהוכיח הניסיון להנהיג בחירות ישירות לראשות הממשלה בשנים 1996–2001, קשה מאוד לחזות מראש את כל התוצאות של שינוי השיטה, והוא עלול לגרום לבעיות חדשות שלא היו מוכרות לפני השינוי.
הצעות לשינוי שיטת הממשל
שיטת הממשל הנהוגה בישראל היא דמוקרטיה פרלמנטרית, והבחירות בה הן ארציות-יחסיות. בשיטה זו בוחרים את הפרלמנט, והמנצח בבחירות מקים ממשלה. הממשלה מכהנת מכוח אמון הפרלמנט, ואם היא מאבדת את האמון הזה עליה להתפטר. בשיטה זו אין הפרדת רשויות מוחלטת, מעצם העובדה שעל פי רוב ראש הממשלה והשרים (לפחות רובם) הם חברי הפרלמנט. אם מפלגה אחת זוכה ברוב מוחלט בפרלמנט, היא מקימה את הממשלה על טהרת חבריה. אם שום מפלגה אינה זוכה ברוב מוחלט, מוקמת ממשלה קואליציונית שנהנית מתמיכת הרוב בפרלמנט.
הדמוקרטיות הפרלמנטריות מתחלקות לאלה שבהן הבחירות יחסיות, אלה שהבחירות בהן אזוריות ואלה שיש בהן שילוב בין בחירות יחסיות ובחירות אזוריות. ברוב הדמוקרטיות הפרלמנטריות, ראש הממשלה וכל שרי ממשלתו או רובם מתמנים מתוך הפרלמנט, וברובן הם נשארים חברי הפרלמנט לאחר שהם מתמנים לשרים, אולם יש דמוקרטיות פרלמנטריות שבהן השרים מתפטרים מחברותם בפרלמנט לאחר מינוים לממשלה (""החוק הנורבגי"").
אף שברוב הצעות החוק שהוגשו בישראל במהלך השנים בנושא שיטת הממשל הוצע לשנות את השיטה, הועלו במרוצת השנים גם הצעות לשלב שינויים מסוימים בשיטה הקיימת בלי לבטלה. אחת מהן היא ההצעה להנהיג בישראל את החוק הנורבגי, והאחרת היא ההצעה למנות את ראש הסיעה הגדולה ביותר לראש הממשלה.
במהלך השנים הוצע בישראל לאמץ את החוק הנורבגי ולקבוע שחבר כנסת שמצטרף לממשלה יהיה חייב להתפטר מהכנסת. הצעה זו הועלתה לראשונה בשנת 1976, בכנסת השמינית, על ידי חבר הכנסת מיכאל חריש.   מאז עלה הנושא פעמים רבות. בחודש פברואר 2007 קיימה ועדת החוקה חוק ומשפט בראשות חבר הכנסת מנחם בן-ששון, כמה דיונים בנושא זה במסגרת הדיון בהצעת חוק-יסוד: הכנסת (הגבלה על כהונה של חברי כנסת כשר או כסגן שר), אולם הצעת החוק לא עלתה במליאה לדיון בקריאה ראשונה.
ב-30 ביולי 2015 חוקקה הכנסת את חוק הפסקת חברות בכנסת של חבר הכנסת המכהן כשר או כסגן שר (תיקוני חקיקה והוראת שעה), התשע""ה–2015, הידוע בשם החוק הנורבגי הקטן, שבו נקבע בין היתר ששר או סגן שר רשאי להתפטר מתפקידו כחבר הכנסת, ואת מקומו יתפוס הבא בתור ברשימת המועמדים של המפלגה.
ראש הממשלה הוא ראש הסיעה הגדולה ביותר: שיטה זו נדירה בדמוקרטיות פרלמנטריות. ב-16 באוקטובר 2006 הוצעו שתי הצעות חוק פרטיות – האחת של חבר הכנסת מנחם בן-ששון וחברי כנסת נוספים והאחרת של חברי הכנסת אבישי ברוורמן, גלעד ארדן ועמי אילון – והן הציעו שראש הסיעה הגדולה ביותר בכנסת לאחר הבחירות ימונה אוטומטית לראש הממשלה. ההצעות לא עלו כלל לדיון מוקדם במליאה. בהמשך כהונת הכנסת השבע-עשרה, בחודשים מאי ויולי 2007, קיימה ועדת החוקה, חוק ומשפט של הכנסת, בשבתה כוועדת החוקה לשינויים בשיטת הממשל, שלושה דיונים על תיקון מס' 7 לחוק-יסוד: הממשלה (הרכבת הממשלה על ידי ראש הרשימה הגדולה). ההצעה נפלה בהצבעה בוועדה.
בישראל היו כמה ניסיונות לקדם את שיטת המשטר הנשיאותי. במשטר נשיאותי הנשיא הוא ראש הרשות המבצעת, והוא נבחר ישירות על ידי אזרחי המדינה, בנפרד מהבחירות לפרלמנט. הנשיא, שנבחר לתקופת כהונה קצובה, ממנה את השרים בממשלתו, ואלו יכולים להיות מינויים מקצועיים או מינויים פוליטיים. הנשיא ושריו אינם חברים בפרלמנט. הנשיא אינו זקוק לאמון הפרלמנט, והפרלמנט יכול להדיחו רק במקרים נדירים.
כיוון שמתקיימת הפרדה מוחלטת בין הרשויות, חיוני שסמכויותיהן יוגדרו בצורה ברורה בחוקה, ושבמערכת ייכללו איזונים ובלמים שיובנו בה בקפידה. מערכת היחסים בין הרשות המבצעת ובין הרשות המחוקקת בשיטה הנשיאותית שונה מזו המתקיימת בשיטה הפרלמנטרית, והיא שונה כאשר לנשיא יש רוב בפרלמנט וכאשר הפרלמנט לעומתי (כלומר כאשר אין למפלגתו של הנשיא רוב בפרלמנט).
הדוגמה הקלאסית למדינה שהשיטה הנשיאותית מתקיימת בה היא ארצות הברית, אך לא כל מאפייני השיטה האמריקנית הם חלק אינטגרלי מהשיטה הנשיאותית כמודל. מדינות רבות באמריקה הלטינית אימצו את השיטה הנשיאותית.
בכנסת החמש-עשרה הניח חבר הכנסת חיים רמון על שולחן הכנסת את הצעת חוק-יסוד: נשיא המדינה (נוסח חדש). הוא הניח אותה שוב בכנסת השש-עשרה. בכנסת השבע-עשרה הניחו חבר הכנסת אביגדור ליברמן וחברי כנסת נוספים את הצעת חוק-יסוד: הממשלה (הפרדת רשויות ומשטר נשיאותי). ההצעות האלה לא עלו לדיון מוקדם במליאה.
בדוח הסופי של ועדת מגידור (הוגש בשנת 2007) הייתה התייחסות לשיטה הנשיאותית, והשיטה נדחתה כפתרון, לפחות בשלב הנוכחי. וכך נכתב בדוח: ""ייתכן ויהיה ראוי לבחון את השיטה הנשיאותית בחינה יסודית בעתיד, אך לא מומלץ לאמצה כבר בשלב זה. שיקול מרכזי לכך היה כי הנהגת שיטה נשיאותית מחייבת חוקה נוקשה, בעלת מערכת של איזונים ובלמים המבטיחים את הדמוקרטיה. בדרך כלל שיטה זאת יכולה לפעול בתרבות פוליטית המכתיבה כללי התנהגות וסייגים על פעולת הרשות המבצעת. תרבות פוליטית כזו איננה קיימת במדינת ישראל"".

לעומת ועדת מגידור, שלא דחתה את השיטה על הסף, יש המתנגדים לה נחרצות.
שיטת הבחירה הישירה של ראש הממשלה אומצה בישראל בשנת 1992, הופעלה לראשונה בבחירות 1996 ובוטלה מייד לאחר הבחירות לראשות הממשלה בשנת 2001. שיטה זו מבוססת על משטר פרלמנטרי שבו הציבור בוחר בו בזמן – אך בנפרד – פרלמנט וראש ממשלה (אף שבתנאים מסוימים תיתכנה בחירות לראשות הממשלה בלבד). שיטה זו לא נוסתה בשום מדינה אחרת.
בשיטת הבחירה הישירה, כפי שהונהגה בישראל, ראש הממשלה ורוב השרים חברים בפרלמנט. תפקידו של נשיא המדינה נשאר טקסי, ונלקחת ממנו המשימה להטיל את הרכבת הממשלה לאחר הבחירות. ראש הממשלה מתפקד בה כפי שראש הממשלה מתפקד בכל משטר פרלמנטרי, והפרלמנט יכול לגרום להתפטרות ראש הממשלה אם הוא מביע אי-אמון בו בתמיכת רוב חבריו.
חוק-יסוד: הממשלה תוקן ב-18 במרס 1992 על בסיס ארבע הצעות חוק של חברי הכנסת יואש צידון, אמנון רובינשטיין, דוד ליבאי ואוריאל לין. כוונת המחוקקים הייתה להביא לחיזוק ראש הממשלה, הן בהליך הקמת הממשלה והן במעמדו מול הכנסת, ולמנוע ממפלגות לשון המאוזניים לקבוע מי יהיה ראש הממשלה ומה תהיה מדיניות ממשלתו.
שלושה ראשי ממשלה בישראל נבחרו בבחירה ישירה: בנימין נתניהו בשנת 1996, אהוד ברק בשנת 1999 ואריאל שרון בשנת 2001. מייד לאחר שנבחר החליט שרון לבטל את השיטה. לדברי כמה גורמים, השיטה גרמה להחלשת המפלגות הגדולות בגלל האופציה לפצל את ההצבעה, היא לא הקלה על ראש הממשלה הנבחר את הקמת הממשלה ואת ניהולה ולא חיזקה את מעמדו מול הכנסת, ולעומת זאת היא הגבירה את הסקטוריאליות במערכת הפוליטית הישראלית.. 

[קישור למידע](https://main.knesset.gov.il/About/Lexicon/Pages/GovernmentReform.aspx)."
"שעת שאלות: בכנסת ה-20 הייתה נהוגה שעת שאלות במליאת הכנסת בכל שבוע, שבמסגרתה חברי הכנסת הפנו שאלות לראש הממשלה או לאחד השרים. השאלות הוגשו בכתב למזכירות הכנסת שבועיים לפני שעת השאלות שבה הועלו. נשיאות הכנסת בחרה עשר שאלות והעבירה אותן מראש לשר הנשאל כדי שישיב עליהן בשעת השאלות.

נשיאות הכנסת קבעה גם נושאים נוספים שבתחום סמכותו של השר, ובנושאים אלה היו יכולים עשרה מחברי הכנסת, ברשות יושב-ראש הישיבה, לשאול את השר שאלות שלא נמסרו לו מראש. כל אחד מחברי הכנסת המשתתפים בשעת השאלות שאל שאלה אחת במסגרת זמן של שתי דקות, והשר הנשאל השיב על כל שאלה במסגרת זמן של שלוש דקות.. 

[קישור למידע](https://main.knesset.gov.il/About/Lexicon/Pages/question-time.aspx)."
"שר: חבר הממשלה אשר בדרך כלל מופקד על אחד ממשרדי הממשלה. השר אחראי לניהול משרדו, לקביעת מדיניות המשרד ולביצוע החלטות הממשלה הנוגעות אליו. ייתכן גם שר בלי תיק, אשר אינו עומד ברא ש משרד אלא מטפל בעניינים שהופקד עליהם.


בישראל שר נושא באחריות על ההתנהלות בתחומים שהופקד עליהם בפני ראש הממשלה, והממשלה נושאת באחריות משותפת בפני הכנסת.


> כל ממשלות ישראל. 

[קישור למידע](https://main.knesset.gov.il/About/Lexicon/Pages/minister.aspx)."
"שרת, משה: ראש ממשלת ישראל בשנים 1954–1955
נולד ב-16 באוקטובר 1894 בחרסון באוקראינה. עלה ארצה בשנת 1906. נפטר ב-7 ביולי 1965.
השכלה: למד בגימנסיה רוסית בחרסון ובגימנסיה ""הרצליה"" בתל אביב; למד משפטים באוניברסיטת קושטא; למד בבית-הספר לקצינים בקושטא; בעל תואר ראשון בכלכלה מדינית מטעםLondon School of Economics.
בין תפקידיו ופעליו: במלחמת העולם הראשונה שירת בצבא הטורקי כקצין וכמתורגמן, היה פעיל במפלגת אחדוּת העבודה ובארגון ה""הגנה"", נמנה עם עורכי העיתון ""דבר"", ראש המחלקה המדינית של הסוכנות היהודית, ממקימי החטיבה היהודית הלוחמת – הבריגדה, שר החוץ וחבר הכנסת מהכנסת הראשונה עד הכנסת החמישית, יושב-ראש בית ההוצאה לאור ""עם עובד"" ויושב-ראש בית-ברל, יושב-ראש ההסתדרות הציונית העולמית והסוכנות היהודית.
השתייכות מפלגתית: מפא""י.

> ביוגרפיה פוליטית

> הנצחת זכר משה שרת
> חוק הנצחת זכרם של נשיאי ישראל וראשי ממשלותיה, התשמ""ו–1986. 

[קישור למידע](https://main.knesset.gov.il/About/Lexicon/Pages/sharett.aspx)."
"תזכיר חוק: מסמך שמכין משרד ממשלתי בנושאים שבתחומי אחריותו. נכללים בו עיקרי החוק המוצע, השפעתו על החוק הקיים, על תקציב המדינה ועל גורמים נוספים וכמובן נוסח החוק המוצע ודברי ההסבר לו.
כיום מוצגים תזכירי החוקים באתר אינטרנט ייעודי, והציבור הרחב יכול להיות שותף לתהליך החקיקה באמצעות הגשת הערות לנוסח החוק המוצג.. 

[קישור למידע](https://main.knesset.gov.il/About/Lexicon/Pages/memorendum-of-law.aspx)."
"תיכון, דן: יושב-ראש הכנסת בשנים 1996–1999 (בכנסת הארבע-עשרה)


נולדב-5 בינואר 1937 בקריית חיים.


השכלה: תואר ראשון בכלכלה ויחסים בין-לאומיים.



בין תפקידיו ופעליו: מנכ""ל חברת שיכון ופיתוח ויושב-ראש מועצת המנהלים של החברה, יושב-ראש ועדת הכנסת לענייני ביקורת המדינה וועדת המשנה לביקורת איגודים וראש קבוצת הידידות הפרלמנטרית ישראל-גרמניה.


השתייכות מפלגתית: הליכוד, ליכוד-גשר-צומת, ליכוד-צומת.. 

[קישור למידע](https://main.knesset.gov.il/About/Lexicon/Pages/tichon.aspx)."
"תקנון הכנסת: קובץ תקנות, כללים והוראות שגיבשה הכנסת במהלך השנים, המסדיר את נוהלי עבודתה. ועדת הכנסת היא הגוף המוסמך לגבש תקנון לכנסת ולהכניס בו שינויים. ב-30 במאי 2012, לאחר עבודה שנמשכה שלוש שנים בוועדת הכנסת, אישרה מליאת הכנסת תקנון חדש.

בתקנון החדש נעשו שינויים מהותיים המתאימים את עבודת הכנסת לעידן הנוכחי, והוא ערוך באופן התואם את מהלך העבודה במליאת הכנסת ובוועדות. עוגנו בו נהגים רבים שהתבססו בעבודת הכנסת ולא הופיעו בתקנון הקודם, וכן חוות דעת והנחיות של היועץ המשפטי לכנסת שניתנו בעשרות השנים האחרונות. התקנון עוסק בפרטי הפרטים של נוהלי עבודת הכנסת ומקבץ את כולם במסמך מנחה אחד.
> תקנון הכנסת. 

[קישור למידע](https://main.knesset.gov.il/About/Lexicon/Pages/procedure.aspx)."
"תקציב המדינה: אלה מאפייניו של תקציב המדינה, על-פי חוק-יסוד: משק המדינה:

תקציב המדינה ייקבע בחוק;
התקציב יהיה לשנה אחת ויביא את הוצאות הממשלה הצפויות והמתוכננות;
הממשלה תניח על שולחן הכנסת את הצעת חוק התקציב במועד שקבעה הכנסת או ועדה של הכנסת שהוסמכה לכך, אך לא יאוחר מ-‎60 יום לפני תחילת שנת הכספים;
הצעת חוק התקציב תהיה מפורטת;
הצעת התקציב המפורטת של משרד הביטחון לא תונח על שולחן הכנסת אלא על שולחן ועדה משותפת של ועדת הכספים וועדת החוץ והביטחון של הכנסת;
להצעת חוק התקציב יצורף אומדן המקורות למימונה;
עם הצעת חוק התקציב השנתי, על הממשלה להניח את תוכנית התקציב לשנתיים שלאחר מכן, וכל הצעת חוק תקציב שתגיש הממשלה לכנסת תתבסס על תוכנית התקציב הרב-שנתית שהונחה על שולחן הכנסת בשנה הקודמת.
לפי חוק-יסוד: הממשלה, הממשלה היא הרשות המבצעת של המדינה, ובתקציב מפורטות כל ההוצאות שיהיו לה לצורך ביצוע כל חוקי הכנסת, כיבוד כל ההסכמים וההתחייבויות שהיא חתומה עליהם, החזר חובות ותשלום שכר וגמלאות על-פי הסכמי עבודה והתחייבויות צפויות בהתאם למדיניות הכלכלית של הממשלה. חוק התקציב מוגש על-פי האומדנים של המשתנים הכלכליים לשנה הקרובה, והוא מקיים את הוראות חוק הפחתת הגירעון ומגבלת ההוצאה התקציבית, התשנ""ב-‎1992. חוק זה קובע כי שיעור הגירעון בתקציב לא יעלה על שיעור מסוים מן התמ""ג הצפוי בשנת התקציב, וכי שיעור הגידול בסך כל התקציב לא יעלה על השיעור שנקבע בחוק. מבנה זה של הצעת חוק התקציב נועד להשיג שתי מטרות כלכליות: הקטנת חלקו של תקציב המדינה בתמ""ג והקטנת החוב הציבורי.

המקורות למימון ההוצאות בתקציב: מסים ישירים (למשל, מס הכנסה, מס חברות), מסים עקיפים (למשל, מע""מ, מס קנייה), אגרות והיטלים, הלוואות בארץ ובחוץ-לארץ, מענקים (סיוע אמריקני) והכנסות מהפרטה (מכירת חברות ובנקים).

הדיון בהצעת חוק התקציב הוא כמו כל דיון בהצעת חוק – על ההצעה לעבור בשלוש קריאות. אם הצעת חוק התקציב אינה מאושרת בקריאה שנייה ובקריאה שלישית בתחילת שנת התקציב, רשאית הממשלה להוציא בכל חודש סכום השווה לחלק ה-‎12 של התקציב השנתי הקודם, כשהוא צמוד למדד המחירים לצרכן. הכספים מיועדים קודם כול לקיום התחייבויות המדינה מכוח חוק, חוזים ואמנות; ביתרה תשתמש הממשלה להפעלת שירותים חיוניים ולביצוע פעולות שנכללו בחוק התקציב הקודם.

בהצעת חוק התקציב כלולים ""התקציב הרגיל"" - הפעולות השוטפות של המשרדים, ו""תקציב הפיתוח"", המיועד להשקעות ולפיתוח של המשרדים. כל סעיף תקציבי הוא כמו סעיף בחוק, ובדרך כלל לכל משרד ממשלתי סעיף תקציבי נפרד. במהלך השנה ניתן להעביר סכומים מסעיף תקציבי אחד למשנהו באישור ועדת הכספים בלבד, על-פי הכללים הקבועים בחוק יסודות התקציב, בהתאם להתפתחויות ולשינויים במהלך השנה.

על-פי חוק יסודות התקציב, על שר האוצר להגיש לוועדת הכספים בתום כל רבעון דיווח על ביצוע הגירעון ועל מימונו. בתום שישה חודשים מתחילת שנת התקציב על שר האוצר להגיש לכנסת דוח על התקבולים שנתקבלו במדינה, על ההוצאות שהמדינה הוציאה, לרבות הוצאה מותנית בהכנסה, ועל מספר המשרות הציבוריות שאוישו.

אם לא נתקבל חוק תקציב בתוך שלושה חודשים מיום תחילתה של שנת הכספים, יראו בכך כאילו החליטה הכנסת על התפזרותה לפני גמר תקופת כהונתה, וייערכו בחירות מוקדמות.

חוק ההסדרים מלווה מאז ‎1986 את חוק התקציב, ומפורטים בו הצעות חוק ותיקונים לחוק שנועדו לממש את המדיניות הכלכלית של הממשלה.

תקציב המדינה קשיח כמעט לחלוטין, כיוון שכלולים בו המימון של כל החוקים הקיימים ומימון ההתחייבויות משנים קודמות. לפיכך, הדיונים הסוערים בכנסת נערכים בדרך כלל בנוגע להצעת חוק ההסדרים, בגלל הרפורמות החדשות, הקיצוצים והקפאת החוקים הנכללים בה.



> חוק-יסוד: תקציב המדינה לשנים 2017 ו-2018 (הוראות מיוחדות) (הוראת שעה). 

[קישור למידע](https://main.knesset.gov.il/About/Lexicon/Pages/budget.aspx)."
"תקציב קשר עם הציבור: תקציב שנתי שזכאי לו חבר הכנסת לכיסוי הוצאות הכרוכות במילוי תפקידו וההוצאות הנחוצות לו לשם שמירה על הקשר עם ציבור הבוחרים.

לפי החלטות שכר חברי הכנסת (הענקות ותשלומים), התשס""א–2001, ""זכאי חבר הכנסת לכיסוי ההוצאות הנחוצות לשמירה על קשר עם ציבור הבוחרים, לרבות קיום לשכה פרלמנטרית... הכול לשם מילוי תפקידו כנבחר ציבור"".

ההחלטה קובעת גם כי הדוחות המפורטים על רכישותיהם והוצאותיהם של חברי הכנסת מתקציב קשר עם הציבור יהיו פתוחים לעיון הציבור ויוצגו בספריית הכנסת ובאתר האינטרנט של הכנסת.. 

[קישור למידע](https://main.knesset.gov.il/About/Lexicon/Pages/mkexpenses.aspx)."
"אדלשטיין, יולי יואל: יושב-ראש הכנסת בשנים 2013–2019 (בכנסת התשע-עשרה, בכנסת העשרים, בכנסת העשרים-ואחת ובכנסת העשרים-ושתיים )



נולד ב-5 באוגוסט 1958 באוקראינה. עלה ארצה בשנת 1987.


השכלה: בוגר מכון מנדל להכשרת מנהיגות חינוכית במסגרת תוכנית עמיתי ירושלים.



מילא תפקידים ציבוריים נוספים, ובהם : מסורב עלייה ואסיר ציון, סגן נשיא הפורום הציוני, שר העלייה והקליטה, שר ההסברה והתפוצות.


השתייכות מפלגתית: ישראל בעלייה, הליכוד, הליכוד – תנועה לאומית ליברלית, הליכוד – ישראל ביתנו.. 

[קישור למידע](https://main.knesset.gov.il/About/Lexicon/Pages/edelshtein.aspx)."
"אופוזיציה, נגדה: סיעות האופוזיציה בכנסת הן הסיעות שאינן שותפות להסכמים המחייבים תמיכה בממשלה. החלופה העברית שקבעה האקדמיה ללשון העברית למונח אופוזיציה היא נֶגְדָּה.



הסיעות בכנסת נחלקות לאלה החברות בקואליציה ותומכות בממשלה ולאלה המשתייכות לאופוזיציה ובדרך כלל מתנגדות לממשלה. כדי שהממשלה תוכל להתקיים ולתפקד, מספר החברים בסיעות התומכות בה  חייב להיות גדול ממספר החברים בסיעות המתנגדות לה.. 

[קישור למידע](https://main.knesset.gov.il/About/Lexicon/Pages/opposition.aspx)."
"אחוז החסימה: שיעור הקולות המינימלי מכלל המצביעים בבחירות הדרוש כדי לקבל ייצוג פרלמנטרי. כיום אחוז החסימה בבחירות לכנסת הוא 3.25%, כלומר רשימת מועמדים חייבת לקבל לפחות 3.25% מקולות הבוחרים כדי להיבחר לכנסת. קולות שקיבלה רשימה שלא עברה את אחוז החסימה הולכים לאיבוד.



עד שנת 1992, רשימה הייתה חייבת לקבל לפחות 1% מקולות הבוחרים הכשרים כדי להיבחר לכנסת. לקראת הבחירות לכנסת השלוש-עשרה, בשנת 1992, הועלה אחוז החסימה ל-1.5%. במאי 2004 (בכנסת השש-עשרה ) הועלה אחוז החסימה ל-2%, וב-11 במרץ 2014 (בכנסת התשע-עשרה) הוא הועלה לשיעור הנוכחי.. 

[קישור למידע](https://main.knesset.gov.il/About/Lexicon/Pages/qualifying-threshold.aspx)."
"אנגלמן, מתניהו: מבקר המדינה ונציב תלונות הציבור
מתניהו אנגלמן נבחר בכנסת לכהונה זו ב-3 ביוני 2019.
נולד בשנת 1966 בירושלים.

השכלה: תואר ראשון בכלכלה וחשבונאות ותואר שני במינהל עסקים מהאוניברסיטה העברית בירושלים.
בין תפקידיו ופעליו: סמנכ""ל המכללה האקדמית להנדסה בירושלים, מנכ""ל המועצה המקומית שוהם, משנה לנשיא הטכניון ומנכ""ל הטכניון, יושב-ראש פורום המנכ""לים של ועד ראשי האוניברסיטאות, מנכ""ל המועצה להשכלה גבוהה ויושב-ראש ועדת הביקורת של ג'וינט ישראל.. 

[קישור למידע](https://main.knesset.gov.il/About/Lexicon/Pages/engelman_matanyahu.aspx)."
"אספת הנבחרים: הגוף המייצג העליון של היישוב היהודי בארץ ישראל המנדטורית. חבריה נבחרו לראשונה בשנת 1920, לאחר כינון השלטון האזרחי של הבריטים ומינויו של הרברט סמואל לנציב העליון בארץ ישראל. השלטונות הבריטיים הכירו בה רשמית ב-1928, על פי צו ארגון העדות הדתיות מ-1926. באספת הנבחרים כיהנו נציגי הסיעות שנבחרו בבחירות כלליות של חברי כנסת ישראל – הארגון הכללי של יהודי ארץ ישראל דאז. הבחירות היו ארציות-יחסיות ונערכו על בסיס מפלגתי, כמו הבחירות לכנסת בימינו.


אספת הנבחרים קיימה מושב אחד בכל שנה, ובו נבחר הוועד הלאומי – המועצה הלאומית של היישוב היהודי בארץ ישראל – אשר ניהל את ענייניו הלאומיים והעדתיים של היישוב. אספת הנבחרים הייתה רשאית להחליט החלטות והוסמכה להצביע על תקציביהם של הוועד הלאומי ומועצת הרבנות. מפלגת אגודת ישראל והעדה החרדית סירבו להשתתף באספת הנבחרים בגלל התנגדותן לציונות החילונית. לאחר 1944 החרימו אותה הרוויזיוניסטים וכמה קבוצות פוליטיות נוספות בשל התנגדותם למדיניות הרשמית של ההנהגה הנבחרת.


בשנות המנדט נבחרו ארבע אספות נבחרים: ב-1920, ב-1925, ב-1931 וב-1944. לאספה הראשונה נבחרו 314 צירים, שהשתייכו ל-20 סיעות, על ידי 20,022 בוחרים; לשנייה – 221 צירים מ-26 סיעות, על ידי 43,736 בוחרים; לשלישית – 71 צירים מ-12 סיעות, על ידי 43,650 בוחרים; לרביעית – 171 צירים מ-18 סיעות, על ידי 448,202 בוחרים.. 

[קישור למידע](https://main.knesset.gov.il/About/Lexicon/Pages/asefat_niv.aspx)."
"אוחנה, אמיר: יושב-ראש הכנסת מ-29 בדצמבר 2022 (בכנסת העשרים-וחמש)

נולד ב-15 במרץ 1976.

השכלה: תואר ראשון במשפטים.

בין תפקידיו ופעליו: שר בממשלות ישראל, יושב-ראש גאווה בליכוד – הקבוצה לקידום שוויון זכויות להטב""י בתנועת הליכוד, חבר הנהלת תדמור – חוק נאמני ארץ ישראל בליכוד.

השתייכות מפלגתית: הליכוד.



ביוגרפיה פוליטית. 

[קישור למידע](https://main.knesset.gov.il/About/Lexicon/Pages/ohanaa.aspx)."
"אופוזיציה, ראש: עד שנת 2000, תפקיד ראש האופוזיציה לא נקבע באופן רשמי. בשנת 2000 קיבלה הכנסת תיקון לחוק הכנסת, התשנ""ד–1994 , אשר בו נוסף לחוק פרק ו', המעגן את מעמדו של ראש האופוזיציה ובכך מחזק את מעמד האופוזיציה בכנסת.



החוק קובע כי ראש האופוזיציה ימונה מבין חברי הכנסת מהסיעה הגדולה ביותר באופוזיציה, אלא אם כן הודיעו רוב חברי סיעות האופוזיציה כי חבר כנסת אחר יכהן בתפקיד. עוד קובע החוק כי על ראש הממשלה להזמין את ראש האופוזיציה ולמסור לו מידע עדכני בענייני המדינה ""לפי הצורך, ולא פחות מאשר פעם בחודש"". ראש האופוזיציה רשאי לנאום במליאת הכנסת מייד אחרי ראש הממשלה, ובטקסים ממלכתיים שבהם משתתף ראש הממשלה מייחדים מקום גם לראש האופוזיציה.. 

[קישור למידע](https://main.knesset.gov.il/About/Lexicon/Pages/opposition-chairman.aspx)."
"איציק, דליה: יושבת-ראש הכנסת בשנים 2006–2009 (בכנסת השבע-עשרה)



נולדה ב-20 באוקטובר 1 952 בירושלים.


השכלה: תעודת הוראה מהסמינר למורות אפרתה, תואר ראשון בספרות והיסטוריה מהאוניברסיטה העברית ותואר ראשון במשפטים מהמרכז הבינתחומי.


בין תפקידיה ופעליה: ממלאת מקום נשיא המדינה ונשיאת המדינה בפועל, השרה לאיכות הסביבה, שרת התעשייה והמסחר, שרת התקשורת, יושבת-ראש ועדת החינוך והתרבות של הכנסת, יושבת-ראש ועדת המדע והטכנולוגיה של הכנסת, ראשת האופוזיציה, סגנית ראש עיריית ירושלים.


השתייכות מפלגתית: מפלגת העבודה הישראלית, ישראל אחת (2), עבודה-מימד, העבודה-מימד- עם אחד, קדימה.. 

[קישור למידע](https://main.knesset.gov.il/About/Lexicon/Pages/itzik.aspx)."
"אספה המכוננת: בהכרזת העצמאות של ישראל ב-14 במאי 1948 נקבע שהאספה המכוננת הנבחרת תקבע חוקה למדינת ישראל עד 1 באוקטובר לכל המאוחר. הבחירות שנערכו ב-25 בינואר 1949 היו למעשה בחירות לאספה המכוננת, אך זו קיימה רק ארבע ישיבות.



ב-16 בפברואר 1949 קיבלה האספה המכוננת את חוק המעבר, תש""ט–1949, שבו הפכה את עצמה לכנסת הראשונה. מאחר שהאספה המכוננת לא קבעה חוקה לישראל, הכנסת היא היורשת של האספה בתפקידה זה.. 

[קישור למידע](https://main.knesset.gov.il/About/Lexicon/Pages/asefa.aspx)."
"אשכול, לוי: ראש ממשלת ישראל בשנים 1964–1969
נולד ב-25 באוקטובר 1895 באוראטובה (פלך קייב) באוקראינה. עלה ארצה בשנת 1913. נפטר ב-26 בפברואר 1969.
בין תפקידיו ופעליו: מפקד ב""הגנה"", ממייסדי חברת המים ""מקורות"", גזבר הסוכנות וראש מחלקת ההתיישבות שלה, מנהיג מפא""י (מפלגת פועלי ארץ-ישראל), מפלגת העבודה והמערך, שר בממשלות ישראל וחבר הכנסת מהכנסת השנייה עד הכנסת השישית.
השתייכות מפלגתית: מפלגת פועלי ארץ-ישראל, המערך, מפלגת העבודה הישראלית.. 

[קישור למידע](https://main.knesset.gov.il/About/Lexicon/Pages/eshkol.aspx)."
"אולמרט, אהוד: ראש ממשלת ישראל בשנים 2006–2008



נולד ב-30 בספטמבר 1945בנחלת ז'בוטינסקי (כיום חלק מבנימינה).
השכלה: תואר ראשון בפסיכולוגיה, פילוסופיה ומשפטים, האוניברסיטה העברית בירושלים.
מילא תפקידים ציבוריים נוספים, ובהם: שר בממשלות ישראל, ראש העיר ירושלים בשנים 1993–2003, יושב-ראש מפלגת קדימה וחבר הכנסת מהכנסת השמינית עד הכנסת הארבע-עשרה, בכנסת השש-עשרה ובכנסת השבע-עשרה.
השתייכות מפלגתית: הליכוד, הליכוד-גשר-צומת, ליכוד, אחריות לאומית, קדימה.. 

[קישור למידע](https://main.knesset.gov.il/About/Lexicon/Pages/olmert_ehud.aspx)."
"בגין, מנחם: ראש ממשלת ישראל בשנים 1977–1983
נולד ב-16 באוגוסט 1913 בבריסק (ברסט-ליטובסק) ברוסיה. עלה ארצה בשנת 1942. נפטר ב-9 במרס 1992.
השכלה: מוסמך במשפטים, אוניברסיטת ורשה.
מילא תפקידים ציבוריים נוספים, ובהם: מפקד האצ""ל, מנהיג חירות, מנהיג גח""ל (גוש חירות ליברלים), מנהיג הליכוד, שר בממשלות ישראל וחבר הכנסת מהכנסת הראשונה עד הכנסת העשירית.
השתייכות מפלגתית: תנועת החירות, גח""ל, הליכוד.

ביוגר פי ה פוליטית

הנצחת זכ ר מנחם בגין
חוק הנצחת זכרם של נשיאי ישראל וראשי ממשלותיה, התשמ""ו–1986. 

[קישור למידע](https://main.knesset.gov.il/About/Lexicon/Pages/begin_men.aspx)."
"בחירות, שיטת הבחירות לכנסת: חוק-יסוד: הכנסת, שנחקק בשנת 1958, קובע כי רק מפלגה או כמה מפלגות שהחליטו להתמודד יחד רשאיות להגיש רשימת מועמדים. חוק המפלגות, התשנ""ב–1992, אוסר רישום של מפלגות אשר יש במטרותיהן או במעשיהן, במפורש או במשתמע, משום שלילת קיומה של מדינת ישראל כמדינה יהודית ודמוקרטית, הסתה לגזענות או תמיכה במאבק מזוין של מדינת אויב או של ארגון טרור נגד מדינת ישראל. החוק אוסר גם את רישומה של מפלגה אשר יש יסוד להניח כי תשמש מסווה לפעולות בלתי חוקיות.



על פי חוק-יסוד: הכנסת, הבחירות לכנסת אמורות להתקיים מדי ארבע שנים, אך הכנסת או ראש הממשלה רשאים לפעול להקדמת הבחירות, למשל באמצעות חוק להתפזרות הכנסת. גם אי-קבלת חוק התקציב עשויה להביא להקדמת הבחירות. אפשר שכהונת הכנסת תימשך יותר מארבע שנים: כאשר מתקצרת תקופת כהונתה של כנסת מסוימת, מתארכת תקופת כהונתה של הכנסת שלאחריה.



בחלק מן המפלגות נערכות בחירות מקדימות (פריימריז), שבהן בוחרים חברי המפלגה במועמדים לכנסת. יש מפלגות שבהן מוסדות המפלגה (בדרך כלל מרכז המפלגה) בוחרים את המועמדים, ואילו במפלגות אחרות המועמדים נקבעים על ידי מנהיגיהן.



שיטת הבחירות לכנסת נדונה בעיקר בשני חוקים – חוק-יסוד: הכנסת, וחוק הבחירות לכנסת [נוסח משולב], התשכ""ט–1969.


העקרונות שעליהם מושתתת שיטת הבחירות
שיטת הבחירות בישראל קבועה בסעיף 4 לחוק-יסוד: הכנסת, אשר לפיו הכנסת תיבחר בבחירות כלליות, ארציות, ישירות, שוות, חשאיות ויחסיות.
כלליות – הזכות לבחור ולהיבחר: לכל אזרח ישראלי מגיל 18 ומעלה יש זכות להצביע; לכל אזרח ישראלי מגיל 21 ומעלה יש זכות להיבחר. נשיא המדינה, מבקר המדינה, שופטים ודיינים, קצינים בצבא הקבע ועובדי מדינה בכירים אינם רשאים להעמיד עצמם לבחירה, אלא אם כן התפטרו מתפקידם מאה ימים או שלוש שנים לפני הבחירות, לפי המצוין בחוק הבחירות לכנסת.
ארציות – כל מדינת ישראל היא אזור בחירה אחד בכל הקשור לחלוקת המנדטים.
ישירות – האזרחים בוחרים את נציגיהם לכנסת במישרין, ולא באמצעות גוף של בוחרים (כפי שנהוג למשל בבחירות לנשיאות ארצות הברית).
שוות – כל קולות הבוחרים שווים במשקלם.
חשאיות – פעולת הבחירה נעשית בחשאיות, מאחורי פרגוד. עיקרון זה מבטיח את הגינות הבחירות, ומטרתו למנוע הפעלת לחץ על הבוחרים בעניין הצבעתם.
יחסיות – כל רשימת מועמדים מיוצגת באופן יחסי לכוחה האלקטורלי, ובלבד שעברה את אחוז החסימה.



חלוקת המושבים בכנסת
על פי עקרון יחסיות הבחירות, רשימות אשר עברו את אחוז החסימה זוכות במספר מושבים בכנסת שהוא יחסי לכוחן האלקטורלי. מספר הקולות שהם שווי ערך למושב אחד בכנסת מחושב באמצעות חלוקת מספר הקולות הכשרים אשר ניתנו לרשימות שעברו את אחוז החס ימה ב-120, מספר המושבים בכנסת.



הקולות העודפים שקיבלה רשימה, שאינם מצטרפים לסך הקולות הדרוש למושב אחד, מועברים בין הרשימות שיש ביניהן הסכמי עודפים. אם אין הסכמי עודפים בין רשימות שזכו בעודפי קולות, קולות אלה מועברים לרשימות שמספר הקולות שלהן הוא הקרוב ביותר למספר הדרוש למושב. שיטה זו ידועה כשיטת בדר-עופר , על שם חברי הכנסת יוחנן בדר ואברהם עופר שהציעו להנהיג אותה.



לכנסת נכנסים המועמדים לפי סדר הופעתם ברשימת מפלגתם. אם אחד הנבחרים נפטר או התפטר מחברותו בכנסת מסיבה כלשהי, ייכנס במקומו המועמד הבא אחריו ברשימת המועמדים.. 

[קישור למידע](https://main.knesset.gov.il/About/Lexicon/Pages/heb_mimshal_beh.aspx)."
"בן אליעזר, בנימין (פואד): ראש האופוזיציה בשנים 2002–2003 (בכנסת החמש-עשרה)
נולד ב-12 בפברואר 1936 בבצרה בעיראק. נפטר ב-28 באוגוסט 2016.
השכלה: בוגר בית הספר לפיקוד ומטה של צה""ל, בוגר המכללה לביטחון לאומי.
מילא תפקידים ציבוריים נוספים, ובהם: סגן ראש הממשלה ושר בממשלות ישראל, חבר הכנסת האחת-עשרה עד הכנסת התשע-עשרה, מפקד סיירת שקד, מפקד חטיבה מרחבית בגבול לבנון, מפקד מִפקדת אזור דרום לבנון, מפקד אזור יהודה ושומרון, מתאם פעולות הממשלה ביהודה, שומרון וחבל עזה. השתחרר בדרגת תת-אלוף.
השתייכות מפלגתית: מערך, יחד, מפלגת העבודה.



ביוגרפיה פוליטית. 

[קישור למידע](https://main.knesset.gov.il/About/Lexicon/Pages/ben-eliezer_b.aspx)."
"בן-פורת, מרים: מבקרת המדינה ונציבת תלונות הציבור בשנים 1988–1998


מרים בן פורת נבחרה בכנסת למבקרת המדינה ונציבת תלונות הציבור ב-14 ביוני 1988, והיא הראשונה שנבחרה לתפקיד זה בכנסת.


נולדה בשנת 1918 בוויטבסק ברוסיה (היום בלרוס). עלתה ארצה בשנת 1936. נפטרה בשנת 2012.



השכלה: לימודי משפטים.


בין תפקידיה ופעליה: סגנית פרקליט המדינה, שופטת ונשיאת בית המשפט המחוזי בירושלים, שופטת בבית המשפט העליון, פרופסור חבר באוניברסיטה העברית בירושלים.. 

[קישור למידע](https://main.knesset.gov.il/About/Lexicon/Pages/benporat_miriam.aspx)."
"ברק, אהוד: ראש ממשלת ישראל בשנים 1999–2001
נולד ב-12 בפברואר 1942 בקיבוץ משמר השרון.
השכלה: תואר ראשון במתמטיקה ובפיזיקה, האוניברסיטה העברית בירושלים; תואר שני בניתוח מערכות, אוניברסיטת סטנפורד, קליפורניה.
מילא תפקידים ציבוריים נוספים, ובהם: מפקד בצה""ל, רמטכ""ל צה""ל,  סגן ראש הממשלה, שר בממשלות ישראל וחבר הכנסת בכנסת הארבע-עשרה, בכנסת החמש-עשרה ובכנסת השמונה-עשרה.
השתייכות מפלגתית: העבודה, ישראל אחת, העבודה בראשות אהוד ברק, העצמאות.. 

[קישור למידע](https://main.knesset.gov.il/About/Lexicon/Pages/barak.aspx)."
"בורג, אברהם: יושב-ראש הכנסת בשנים 1999–2003 (בכנסת החמש-עשרה)



נולד ב-19 בינואר 1955 בירושלים.



השכלה: לימודים לתואר ראשון במדעי החברה באוניברסיטה העברית בירושלים.


בין תפקידיו ופעליו: יושב-ראש בית המדרש הפתוח, יועץ ראש הממשלה שמעון פרס לענייני יהדות התפוצות, יושב-ראש ועדת החינוך והתרבות של הכנסת וועדת החקירה הפרלמנטרית לנושא הנשירה ממערכת החינוך ותופעת האנאלפביתים, חבר הנהלת הקרן החדשה לישראל, יושב-ראש הסוכנות היהודית וההסתדרות הציונית


השתייכות מפלגתית: ה מערך, מפלגת העבודה הישראלית, ישראל אחת, העבודה– מימד.. 

[קישור למידע](https://main.knesset.gov.il/About/Lexicon/Pages/burg.aspx)."
"בית המשפט העליון: בית המשפט העליון הוא הערכאה השיפוטית הגבוהה ביותר במדינה, ומשכנו בירושלים, סמוך למשכן הכנסת. הכנסת היא שקובעת את מספר שופטי בית המשפט העליון, וכיום מספרם 15.
בראש בית המשפט העליון ומערכת השיפוט בכללה עומד נשיא בית המשפט העליון, ולצדו המשנה לנשיא.
בית המשפט העליון משמש ערכאת ערעור על פסקי דין והחלטות אחרות של בתי משפט מחוזיים,  ונוסף על כך הוא יושב כבית המשפט הגבוה לצדק (בג""ץ). במסגרת זו הוא דן בעתירות נגד רשויות המדינה ונגד גופים ציבוריים אחרים, ומוסמך לדון בעניינים שהוא רואה צורך לתת בהם סעד למען הצדק והם אינם בסמכותו של בית משפט או בית דין אחר.. 

[קישור למידע](https://main.knesset.gov.il/About/Lexicon/Pages/upper_crt.aspx)."
"בן-גוריון, דוד: ראש ממשלת ישראל בשנים 1948–1954 ו-1955–1963. ב-14 במאי 1948 בתפקידו כראש ""מינהלת העם"", הכריז על הקמת מדינת ישראל והקים את הממשלה הזמנית שלה, אשר בה שימש ראש הממשלה ושר הביטחון.
נולד ב-16 באוקטובר 1886 בפלונסק בפולין. עלה ארצה בשנת 1906. נפטר ב-1 בדצמבר 1973.
השכלה: לימודי משפטים באוניברסיטת קושטא.
בין תפקידיו ופעליו: ממקימי הסתדרות העובדים בארץ-ישראל ומזכירהּ הראשון, יושב-ראש הוועד הפועל הציוני והסוכנות היהודית, מנהיג מפא""י (מפלגת פועלי ארץ-ישראל), מנהיג רפ""י (רשימת פועלי ישראל), שר בממשלות ישראל וחבר הכנסת מהכנסת הראשונה עד הכנסת השביעית.
השתייכות מפלגתית: מפא""י, רפ""י, ה רשימה ה ממלכתית.
ביוגרפיה פוליטית

הנצחת זכר דו ד בן-גוריון

חוק דוד בן-גוריון, התשל""ז–1976

חוק הנצחת זכרם של נשיאי ישראל וראשי ממשלותיה, התשמ""ו–1986. 

[קישור למידע](https://main.knesset.gov.il/About/Lexicon/Pages/BenGurion.aspx)."
"בן-צבי, יצחק: נשיא מדינת ישראל בשנים 1952–1963
נולד ב-24 בנובמבר 1884 בפולטבה באוקראינה. עלה ארצה בשנת 1907. נפטר ב-23 באפריל 1963.
השכלה: לימודים באוניברסיטת קייב ולימודי משפטים באוניברסיטת קושטא.
בין תפקידיו ופעליו: ממייסדי הארגונים ""בר גיורא"" ו""השומר"", ממייסדי אחדות העבודה, ההסתדרות הכללית ומפא""י (מפלגת פועלי ארץ-ישראל), חבר בוועד הלאומי, היושב-ראש שלו ונשיאו וחבר הכנסת בכנסת הראשונה ובכנסת השנייה.
השתייכות מפלגתית: מפא""י.. 

[קישור למידע](https://main.knesset.gov.il/About/Lexicon/Pages/ben_zvi.aspx)."
"ברקת, ראובן: יושב-ראש הכנסת בשנים 1969–1972 (בכנסת השביעית)



נולד ב-15 ביוני 1906 בטאוריג בליטא. עלה ארצה בשנת 1926. נפטר ב-5 באפריל 1972.


השכלה: למד ספרות ומשפטים באוניברסיטאות סורבון ושטרסבורג בצרפת.


בין תפקידיו ופעליו: ממייסדי תנועת החלוץ הצעיר ויושב-ראש תנועת העברי הצעיר בליטא, יושב-ראש ארגון הסטודנטים העברים בגולה ומזכ""ל הוועד הארצי למען החייל היהודי. בסוף מלחמת העולם השנייה עסק בפעילות חשאית להצלת יהודים מהשמדה. חבר הוועדה המרכזת של ההסתדרות, ראש המחלקה המדינית וראש המחלקה לענייני ערבים בהסתדרות, שגריר ישראל בנורבגיה והמזכיר הכללי של מפא""י.


השתייכות מפלגתית: המערך לאחדות פועלי ארץ ישראל, מפלגת העבודה הישראלית, מערך.. 

[קישור למידע](https://main.knesset.gov.il/About/Lexicon/Pages/barkat.aspx)."
"בחירות: על פי חוק-יסוד: הכנסת, הבחירות לכנסת אמורות להתקיים מדי ארבע שנים, אך הכנסת או ראש הממשלה רשאים לפעול להקדמת הבחירות, למשל באמצעות חוק להתפזרות הכנסת. גם אי-קבלת חוק התקציב עשויה להביא להקדמת הבחירות. אפשר שכהונת הכנסת תימשך יותר מארבע שנים: כאשר מתקצרת תקופת כהונתה של כנסת מסוימת, מתארכת תקופת כהונתה של הכנסת שאחריה.



בחלק מן המפלגות נערכות בחירות מקדימות (פריימריז), שבהן בוחרים חברי המפלגה במועמדים לכנסת. יש מפלגות שבהן מוסדות המפלגה (בדרך כלל מרכז המפלגה) בוחרים את המועמדים, ואילו במפלגות אחרות המועמדים נקבעים על ידי מנהיגיהן.


שיטת הבחירות לכנסת נדונה בעיקר בשני חוקים – חוק-יסוד: הכנסת, שנחקק בשנת 1958, וחוק הבחירות לכנסת [נוסח משולב], התשכ""ט–1969.. 

[קישור למידע](https://main.knesset.gov.il/About/Lexicon/Pages/election1.aspx)."
"בית-פרומין: בית פרומין שברחוב המלך ג'ורג' בירושלים שימש משכנה הזמני של הכנסת בשנים 1950–1966, כלומר בעת כהונת חמש הכנסות הראשונות, עד למעבר הכנסת למשכן הקבע בגבעת  רם ב-30 באוגוסט 1966.
הפעילות הענפה בבית-פרומין ב-16 השנים שבהן פעלה בו הכנסת מתועדת ב""דברי הכנסת"" ובארכיון תצלומים מקיף. נציגי דור מקימי המדינה ומנהיגיו כיהנו בו כחברי הכנסת. דוד בן-גוריון, משה שרת, לוי אשכול, מנחם בגין, יוחנן בדר, יצחק בן-אהרון, משה סנה, יוסף בורג ורבים אחרים נאמו בו נאומים שנכנסו לספרי ההיסטוריה של מדינת ישראל. גם דרמות אחדות נקשרו בזיכרון הציבורי עם בית פרומין, למשל המהומות שפרצו על רקע הסכם השילומים עם גרמניה המערבית בחודש ינואר 1952 והרימון שנזרק לעבר שולחן הממשלה בחודש אוקטובר 1957 ופצע את שר הדתות משה חיים שפירא וחברי ממשלה נוספים.

לאחר שעברה הכנסת למשכנה בגבעת רם פעל מבית  פרומין משרד התיירות, עד שנת 2004. לאחר מכן שוכנו בו בתי הדין הרבניים של מחוז ירושלים ובית הדין הגדול לערעורים.

הקרקע שבית פרומין נבנה עליה הייתה שייכת תחילה למינהל מקרקעי ישראל, אך בשנת 2002 היא נמכרה ליזם פרטי, שרכש את השטח במטרה להרוס כליל את המבנה הישן ולהקים במקומו בניין רב קומות למגורים, למלונאות ולמסחר. ביקורת ציבורית חריפה נמתחה על מכירתו של בית פרומין ועל הסכום הזעום שקיבלה המדינה תמורתו. המועצה לשימור אתרים הובילה את ההתנגדות הציבורית להריסת המבנה, ובשנת 2009 פרסם מבקר המדינה דוח חמור בנושא התנהלות המדינה בפרשת בית  פרומין.

ב-6 ביולי 2010 אישרה הכנסת את חוק מוזיאון הכנסת, התש""ע– 2010, הקובע כי יש לשחזר ולשמר את הבניין שבו שכנה הכנסת בירושלים לראשונה, מאחר שיש לו חשיבות לאומית והיסטורית בתולדות העם והמדינה, ולהקים בו, למען הציבור, מוזיאון לתולדות הכנסת ופועלה. החוק קובע גם כי מוזיאון הכנסת יפעל מטעם הכנסת וינוהל בידי מנהל שימנה יושב-ראש הכנסת. לצורך זה הועבר הבניין לקניין המדינה, ובעל הזכויות בנכס קיבל פיצויים מהמדינה.

יום כ ינון הכנסת – ט''ו בשבט

מוזיאון הכנסת. 

[קישור למידע](https://main.knesset.gov.il/About/Lexicon/Pages/beit_fromin.aspx)."
"בנט, נפתלי: ראש ממשלת ישראל מ-13 ביוני 2021 עד 1 ביולי 2022


נולד ב-25 במרץ 1972 בחיפה.



השכלה: תואר ראשון במשפטים מהאוניברסיטה העברית.



מילא תפקידים ציבוריים נוספים, ובהם: מנכ""ל מועצת יש""ע, שר בממשלות ישראל, חבר הכנסת מהכנסת התשע-עשרה עד הכנסת העשרים-וארבע.



השתייכות מפלגתית: הבית היהודי מייסודם של האיחוד הלאומי והמפד""ל החדשה, הבית היהודי בראשות נפתלי בנט, הימין החדש, ימינה בראשות איילת שקד הבית היהודי – האיחוד הלאומי, הימין החדש, ימינה, ימינה בראשות נפתלי בנט.


ביוגרפיה פוליטית. 

[קישור למידע](https://main.knesset.gov.il/About/Lexicon/Pages/benet.aspx)."
"ברמן, יצחק: יושב-ראש הכנסת בשנים 1980–1981 (בכנסת התשיעית)


נולד ב-3 ביוני 1913 בברדיצ'ב באוקראינה. עלה ארצה בשנת 1920. נפטר ב-4 באוגוסט 2013.


השכלה: בית מדרש למורים בירושלים, לימודי משפטים בלונדון. הוסמך לעורך דין.


בין תפקידיו ופעליו: חבר באצ""ל, שירת במודיעין של הצבא הבריטי, שירת בצה""ל והשתחרר בדרגת רב-סרן, מנכ""ל מפעלי קייזר פרייזר בחיפה, יושב-ראש המזכירות הארצית של מפלגת הציונים הכלליים, יושב-ראש ועדת הכנסת, שר האנרגיה והתשתית, נמנה עם מייסדי המרכז הליברלי ועמד בראשו.


השתייכות מפלגתית: הליכוד.. 

[קישור למידע](https://main.knesset.gov.il/About/Lexicon/Pages/berman.aspx)."
"גולדברג, אליעזר: מבקר המדינה ונציב תלונות הציבור בשנים 1998–2005


אליעזר גולדברג נבחר בכנסת למבקר המדינה ונציב תלונות הציבור ב-26 במאי 1998.


נולד בשנת 1931 בירושלים.



השכלה: לימודי משפטים באוניברסיטה העברית בירושלים.


בין תפקידיו ופעליו: שופט תעבורה, שופט בבית המשפט העירוני ובבית משפט השלום בירושלים, שופט בבית המשפט המחוזי וסגן נשיא בית המשפט המחוזי בירושלים, שופט בבית המשפט העליון; יושב-ראש ועדת הבחירות המרכזית לכנסת השתיים-עשרה, יושב-ראש הוועדה לבחינת דרכי ההבניה של שיקול הדעת השיפוטי בגזירת הדין ויושב-ראש הוועדה המייעצת למינוי בכירים בשירות המדינה.. 

[קישור למידע](https://main.knesset.gov.il/About/Lexicon/Pages/goldberg_eliezer.aspx)."
"גנץ, בני: יושב-ראש הכנסת מ-26 במרץ 2020 עד 17 במאי 2020 (בכנסת העשרים-ושלוש)



נולד ב 9- ביוני 1959 בישראל.



השכלה: תואר ראשון בהיסטוריה מאוניברסיטת תל אביב; תואר שני במדע המדינה מאוניברסיטת חיפה; תואר שני בניהול משאבים לאומיים מהאוניברסיטה לביטחון לאומי בוושינגטון (NDU); תואר דוקטור לשם כבוד מטעם אוניברסיטת בר אילן



בין תפקידיו ופעליו: רמטכ""ל צה""ל, יושב-ראש עמותת יד דוד בן-גוריון, יושב-ראש העמותה הציבורית
של נט""ל, ראש הממשלה החליפי ושר הביטחון.



השתייכות מפלגתית: כחול לבן, המחנה הממלכתי .. 

[קישור למידע](https://main.knesset.gov.il/About/Lexicon/Pages/beni_ganz.aspx)."
"דיון אישי: דיון במליאת הכנסת שבו כל חברי הכנסת רשאים להשתתף, כאמור בסעיף 28(ב) לתקנון הכנסת.
בדיון אישי מסגרת הזמן לכל נואם היא שלוש דקות, אלא אם כן החליט יושב-ראש הכנסת על מסגרת זמן רחבה יותר. כל אחד מחברי הכנסת רשאי להודיע למזכיר הכנסת על רצונו להשתתף בדיון, ושמו נרשם ברשימת הנואמים.
בכנסת מתקיימים דיונים אישיים רבים, ובהם דיונים בקריאה ראשונה של הצעות חוק .. 

[קישור למידע](https://main.knesset.gov.il/About/Lexicon/Pages/personal-debate.aspx)."
"דיון בפגרה: סעיף 9 לחוק הכנסת, התשנ""ד–1994, קובע כי יושב-ראש הכנסת יכנס את הכנסת לישיבה שלא בתקופת כנס הכנסת על פי דרישה של 25 מחברי הכנסת או על פי דרישת הממשלה.
לפי סעיף 21 לתקנון הכנסת, 25 חברי הכנסת רשאים לפרט בדרישתם נושא אחד או שני נושאים, ויושב-ראש הכנסת יעמיד את הנושאים על סדר-היום של הישיבה כהצעות לסדר-היום . יושב-ראש הכנסת רשאי להעמיד על סדר-היום של אותה ישיבה נושא אחד או שני נושאים נוספים לפי דרישת 25 חברי כנסת אחרים. כל הצעה לסדר-היום יכולה להיות מנומקת על ידי שני חברי כנסת.
אין בתקנון הגבלה על הנושאים שהממשלה רשאית לבקש לדון בהם בפגרה.. 

[קישור למידע](https://main.knesset.gov.il/About/Lexicon/Pages/special-debate.aspx)."
"דיון מחדש: סעיף 115 לתקנון הכנסת קובע כי על כל החלטה שהתקבלה בוועדה וטרם הונחה על שולחן הכנסת אפשר לבקש רוויזיה כדי שתידון שוב בוועדה. ככלל, על כל החלטה של הוועדה אפשר לבקש רוויזיה אחת.


לרוויזיה שני שלבים: בשלב הראשון מצביעים על עצם הבקשה לקיים רוויזיה. הודעה על קיום ההצבעה נמסרת לחברי הוועדה לפחות 30 דקות מראש. בשלב השני, אם היה רוב בוועדה בשלב הראשון, רואים את ההחלטה הקודמת כבטלה, ואז דנים ומצביעים מחדש על הנושא המהותי שבגינו התבקשה הרווי זיה.


אם בשלב הראשון לא היה רוב בוועדה לקיום הרוויזיה, החלטת הוועדה נשארת על כנה.. 

[קישור למידע](https://main.knesset.gov.il/About/Lexicon/Pages/revision.aspx)."
"דיון סיעתי: דיון במליאת הכנסת שזמן הדיבור בו ניתן לסיעות ולא לכל חברי הכנסת, והסיעות קובעות את הדוברים מטעמן, כאמור בסעיף 28(א) לתקנון .
על פי התקנון, אלה הנושאים שבהם יש לקיים דיון סיעתי:
·         כינון הממשלה או התפטרותה;
·         הודעת הממשלה שאינה נכללת מראש בסדר-היום של הכנסת, ולפי דרישה של 25 חברי הכנסת מתקיימים דיון והצבעה עליה בישיבת הכנסת הרגילה הראשונה שלאחר  הגשת הדרישה. הדרישה צריכה להיות מוגשת ליושב-ראש הכנסת בתוך שבוע ממועד המסירה של הודעת הממשלה;
·         הבעת אי-אמון בממשלה;
·         דיון בהשתתפות ראש הממשלה, כאמור בסעיף 42(ב) לחוק-יסוד: הממשלה, לפי דרישה של 40 מחברי הכנסת לפחות.


ועדת הכנסת קובעת את מסגרת הזמן לדיון הסיעתי, וכל סיעה קובעת את רשימת חבריה המשתתפים בדיון ואת סדר השתתפותם. לכל נואם מוקצות לפחות שלוש דקות. מזכיר הכנסת קובע את סדר הנואמים לפי גודל הסיעות. חבר הכנסת מסיעתו של ראש האופוזיציה נקרא לנאום ראשון, וחבר הכנסת מסיעתו של ראש הממשלה נקרא לנאום אחרון.. 

[קישור למידע](https://main.knesset.gov.il/About/Lexicon/Pages/debate-groop.aspx)."
"דין רציפות: הליך שנועד לאפשר קידום הצעת חוק שאושרה בקריאה ראשונה וחקיקתה לא הושלמה בשל התפזרות הכנסת.
על פי חוק רציפות הדיון בהצעות חוק, התשנ""ג–1993, עם התכנסותה של כנסת חדשה , הממשלה רשאית להודיע על רצונה להחיל דין רציפות על הצעת חוק ממשלתית או פרטית שאושרה בקריאה ראשונה בכנסת היוצאת. ועדה מוועדות הכנסת רשאית להודיע על רצונה להחיל דין רציפות על הצעת חוק פרטית שהועברה אליה לדיון לאחר קריאה ראשונה בכנסת היוצאת. כאשר מדובר בהצעת חוק פרטית, תנאי להחלת דין רציפות הוא שאחד מחברי הכנסת שהציעו את הצעת החוק מכהן גם בכנסת החדשה ונתן את הסכמתו לכך. לעניין זה אין הבדל אם חבר הכנסת היה יוזם של הצעת החוק או הצטרף אליה, כאמור בסעיף 97 לתקנון. הכנסת מאשרת את החלת דין הרציפות בהצבעה .


אם החליטה הכנסת להחיל דין רציפות, היא ממשיכה לדון בהצעת החוק ורשאית לנהוג בדיונים שהתקיימו בכנסת היוצאת כאילו היו דיוניה שלה.. 

[קישור למידע](https://main.knesset.gov.il/About/Lexicon/Pages/rule-of-continuity.aspx)."
"דיון בהשתתפות ראש הממשלה: על פי סעיף 42(ב) לחוק-יסוד: הממשלה, הכנסת רשאית לקיים אחת לחודש, לפי דרישה של 40 חברי כנסת לפחות, דיון בהשתתפות ראש הממשלה בנושא שהוחלט עליו. בסעיף 45 לתקנון הכנסת נקבע כי הדיון יתקיים בתוך 21 יום מקבלת הדרישה, ומפורטים בו סדרי הדיון.
את הדיון פותח אחד מחברי הכנסת שדרשו את קיומו, ולשם כך מוקצבות לו עד עשר דקות. משך הדיון כולו הוא 60 דקות, והזמן מחולק בין הסיעות לפי גודלן. ראש הממשלה נדרש להיות נוכח בכל הדיון, והוא מציג את עמדתו פעם אחת במהלכו. ראש האופוזיציה נדרש גם הוא להיות נוכח בכל הדיון, והוא רשאי לנאום מייד לאחר ראש הממשלה. דברי חבר הכנסת הפותח את הדיון, דברי ראש הממשלה ודברי ראש האופוזיציה אינם נכללים במסגרת 60 הדקות המוקצבות לדיון. בתום הדיון הכנסת מקיימת הצבעה על העמדה שהציג ראש הממשלה.. 

[קישור למידע](https://main.knesset.gov.il/About/Lexicon/Pages/prime-minister-debate.aspx)."
"דיון מהיר בוועדה: על פי סעיף 60 לתקנון הכנסת, חבר הכנסת רשאי להעלות הצעה לדיון מהיר בוועדה מוועדות הכנסת. עליו להגיש את הצעתו לנשיאות הכנסת, לצרף אליה דברי הסבר ולציין באיזו ועדה, קבועה או מיוחדת, הוא מבקש שהדיון יתקיים. נשיאות הכנסת דנה בהצעה בשבוע שבו היא התקבלה, ומחליטה אם להעבירה לוועדה – ואם כן, לאיזו ועדה.
ועדה שנשיאות הכנסת העבירה אליה נושא לדיון מהיר נדרשת להתחיל לדון בו בתוך עשרה ימים (ימי הפגרה אינם נכללים בתקופה זו). יושב-ראש הוועדה רשאי לקבוע, בהסכמת המציע, כי הדיון יתקיים בוועדת משנה של הוועדה שאליה הועבר הנושא. בסיום הדיון המהיר בוועדה מונחות מסקנותיה על שולחן הכנסת, ובמקרים מיוחדים יושב-ראש הכנסת רשאי לקבוע כי הכנסת תקיים דיון, אישי או סיעתי, במסקנות אלה.
את מסקנות הוועדה שהונחו על שולחן הכנסת מעביר יושב-ראש הכנסת לשר הנוגע בדבר, ובתוך שלושה חודשים מהיום שבו קיבל השר את המסקנות עליו להודיע בכתב ליושב-ראש הכנסת על כל פעולה שנקט בעקבותיהן. הודעת השר מונחת אף היא על שולחן הכנסת.. 

[קישור למידע](https://main.knesset.gov.il/About/Lexicon/Pages/urgent-discussion.aspx)."
"הבעת אי-אמון בממשלה: סעיף 28 לחוק-יסוד: הממשלה קובע כי הכנסת רשאית להביע אי-אמון בממשלה. חוק-היסוד קובע עוד כי הבעת אי-אמון בממשלה תיעשה בהחלטת רוב חברי הכנסת להביע אמון בממשלה אחרת, שהודיעה על קווי היסוד של מדיניותה, על הרכבה ועל חלוקת התפקידים בין השרים. הממשלה החדשה תיכון לאחר שהכנסת תביע בה אמון.

לפי סעיף 44 לתקנון הכנסת, הצעה להביע אי-אמון בממשלה מוגשת על ידי סיעה או כמה סיעות, ואפשר שתיעשה בדרך של הצעת סעיף לסדר-היום או כהצעה בסיום הדיון בסעיף העומד על סדר-היום (אך לא בדיון מוקדם בהצעת חוק ובהצעה לסדר-היום). לשם הגשת ההצעה, על הסיעה למסור למזכיר הכנסת הודעה בכתב על קווי היסוד של מדיניות הממשלה המוצעת ועל הרכבה, וחבר הכנסת המיועד לעמוד בראש הממשלה המוצעת יחתום על ההודעה. כמו כן תצורף לה הסכמת השרים המיועדים.


הצעה להביע אי-אמון בממשלה המוגשת בדרך של הצעת סעיף לסדר-היום
הצעה מסוג זה צריכה להיות מוגשת בצירוף עילת ההצעה עד לנעילת ישיבת הכנסת ביום הדיונים האחרון בשבוע – בדרך כלל יום רביעי. הדיון בהצעה יתקיים ביום שני בשבוע שלאחר מכן.

הסיעה שהגישה את הצעת האי-אמון מנמקת אותה במסגרת זמן של עשר דקות. אם הוגשו כמה הצעות להביע אי-אמון בממשלה, מנמקות הסיעות את הצעותיהן, כל אחת במסגרת זמן של עשר דקות. הממשלה, באמצעות אחד השרים, מציגה את תשובתה על ההצעה, ואם הוגשו כמה הצעות בכמה נושאים, היא מציגה את תשובתה לאחר כל אחת מהן. לאחר תשובת הממשלה מתקיים דיון סיעתי, ואם הוגשו כמה הצעות, מתקיים דיון סיעתי משולב. לאחר הדיון, הכנסת מצביעה על ההצעה או על ההצעות.
הצעה להביע אי-אמון בממשלה הבאה כהצעה בסיום הדיון בסעיף שמתקיימת בו הצבעה
במקרה כזה מתקיימת הצבעה אחת בלבד – הן על הסעיף העומד על סדר-היום והן בנושא הבעת האי-אמון בממשלה. ההצבעה כאמור תידחה לישיבת הכנסת הראשונה בשבוע שלאחר השבוע שבו הוגשה, אלא אם כן הממשלה מבקשת שהיא תתקיים מייד.
>  עבודת המליאה. 

[קישור למידע](https://main.knesset.gov.il/About/Lexicon/Pages/NoConfidence.aspx)."
"הכרזת העצמאות: ביום ה' באייר התש""ח, 14 במאי 1948, הכריזו חברי מועצת העם על הקמת המדינה וחתמו על הכרזת העצמאות.
להכרזה ארבעה חלקים: תיאור של תולדות העם היהודי, של מאבקו לחידוש חייו המדיניים ושל ההכרה הבין-לאומית בזכותו זו; הכרזה על הקמת מדינת ישראל; הצהרה על העקרונות שינחו את המדינה; פנייה אל האו""ם, אל התושבים הערבים של המדינה, אל מדינות ערב ואל יהדות הגולה.
בהכרזה נקבעו המתווה להקמת מוסדות השלטון של המדינה ועקרונות בדבר אופייה של המדינה, ואף על פי שאין לראות בה חוק או מסמך משפטי רגיל, היא נחשבת בעלת משמעות משפטית, נזכרת בפסקי דין של בית-המשפט העליון לצורכי פרשנות, ואף בכמה חוקים שחוקקה הכנסת.
החוקים החשובים שבהם נזכרת הכרזת המדינה הם חוק-יסוד: כבוד האדם וחירותו וחוק-יסוד: חופש העיסוק , ונאמר בהם: ""זכויות היסוד של האדם בישראל מושתתות על ההכרה בערך האדם, בקדושת חייו ובהיותו בן-חורין, והן יכובדו ברוח העקרונות שבהכרזה על הקמת מדינת ישראל.""
בהתאם לחוק הכנסת, התשנ""ד–1994, בישיבת הפתיחה של הכנסת קוראים קטעים מתוך הכרזת העצמאות.. 

[קישור למידע](https://main.knesset.gov.il/About/Lexicon/Pages/independence.aspx)."
"הסתייגות בוועדה: בעת הכנת הצעת חוק בוועדה לקריאה השנייה והשלישית, רשאי חבר הכנסת, שר או סגן שר, שהחוק קשור לתחום אחריות המשרד שבו הוא מכהן, להציע תיקונים להצעת החוק.
אם החליטה הוועדה לדחות הצעה לתיקון הצעת החוק, או אם היו הקולות בוועדה שקולים בעד הצעת התיקון ונגדה, רשאי מציע ההצעה לבקש כי היא תצורף כהסתייגות לנוסח הצעת החוק שיונח על שולחן הכנסת לקריאה השנייה והשלישית, בהתאם לסעיף 86 לתקנון הכנסת.
בדיון במליאת הכנסת בקריאה השנייה ניתנת למסתייג הזדמנות לנמק את הסתייגותו, ולאחר מכן הכנסת מצביעה על ההסתייגויות באופן המאפשר לה להפוך את החלטת הוועדה ולכלול את ההסתייגויות בנוסח הסופי של החוק.. 

[קישור למידע](https://main.knesset.gov.il/About/Lexicon/Pages/reservation.aspx)."
"הצעות לסדר-היום: חברי הכנסת מעלים נושאים לדיון במליאת הכנסת באמצעות הצעות לסדר-היום. בקשה להעלאת הצעה לסדר-היום ובה דברי הסבר מוגשת ליושב-ראש הכנסת בכתב עד השעה 11:00 ביום שני.
יש שני סוגים של הצעות לסדר-היום: הצעה רגילה והצעה דחופה.
הצעה רגילה באה בכלל מכסת ההצעות לסדר-היום של הסיעה , שנקבעת על ידי ועדת הכנסת. ההצעה מוגשת ליושב-ראש הכנסת לשם אישורה. בדיון המוקדש להצעות לסדר-היום, בדרך כלל ביום רביעי, חבר הכנסת שהציע את ההצעה מנמק אותה במסגרת זמן של עשר דקות.
הצעה דחופה אינה באה ממכסת ההצעות לסדר-היום של הסיעה. כל חבר כנסת רשאי לבקש כי הצעה אחת לסדר-היום שהגיש בשבוע מסוים תידון כהצעה דחופה. הצעה מאושרת כהצעה דחופה לסדר-היום אם נשיאות הכנסת סבורה שנושא ההצעה הוא בעל חשיבות או דחיפות מיוחדות. נשיאות הכנסת מאשרת בכל שבוע עד חמש הצעות דחופות לסדר-היום. מסגרת הזמן להנמקת הצעה דחופה היא שלוש דקות.
חבר הכנסת רשאי לערער לוועדת הכנסת על אי-אישור הצעה לסדר-היום שהגיש, וכן רשאי הוא לערער אם נשיאות הכנסת לא אישרה את דחיפותה של הצעתו.

לאחר שחבר הכנסת המציע מנמק את ההצעה במליאת הכנסת, הממשלה רשאית  להביע את עמדתה באמצעות ראש הממשלה, השר שהנושא המוצע נמצא בסמכותו או סגנו, ואם הנושא נמצא בסמכות ראש הממשלה – גם השר המקשר בין הממשלה לבין הכנסת. לאחר שנשמעה עמדת הממשלה רשאים שניים מחברי הכנסת להביע את עמדתם ביחס להצעה, וכן להציע אם הנושא המוצע לא ייכלל בסדר-היום  או שיידון בוועדה . המליאה מחליטה בהצבעה אם לדון בהצעה במליאת הכנסת, להעבירה לדיון בוועדה או שלא לכלול אותה בסדר-היום של הכנסת.. 

[קישור למידע](https://main.knesset.gov.il/About/Lexicon/Pages/motion-agenda.aspx)."
"הרצוג, חיים: נשיא מדינת ישראל בשנים 1983–1993
נולד ב-17 בספטמבר 1918 בבלפסט באירלנד. עלה ארצה בשנת 1935. נפטר ב-17 באפריל 1997.
השכלה: לימודים בישיבות ""חברון"" ו""מרכז הרב""; לימודים בבית הספר למשפטים של ממשלת המנדט בארץ   ישראל; לימודים באוניברסיטאות לונדון וקיימבריג'; מוסמך במשפטים; בוגר המכללה הצבאית המלכותית של בריטניה.
מילא תפקידים ציבוריים נוספים, ובהם: לוחם וקצין ב""הגנה"", בצבא הבריטי ובצה""ל, מנהל אגף הביטחון בסוכנות היהודית, הנספח הצבאי של נציגות ישראל בארצות הברית ובקנדה, אלוף בצה""ל, המושל הצבאי של ירושלים והגדה המערבית מתום מלחמת ששת הימים, פרשן צבאי של ""קול ישראל"" במלחמת ששת הימים ובמלחמת יום הכיפורים, שגריר ישראל באו""ם וחבר הכנסת בכנסת העשירית.
השתייכות מפלגתית: המערך.. 

[קישור למידע](https://main.knesset.gov.il/About/Lexicon/Pages/herzog_cha.aspx)."
"הודעה: לפי סעיף 34 לתקנון הכנסת, יושב-ראש ישיבת הכנסת רשאי לאפשר לחבר הכנסת למסור הודעה אישית אם חבר הכנסת ביקש לעשות זאת לשם תיקון אי-הבנה בקשר לדבריו בכנסת או בעקבות האשמה שהושמעה כלפיו בכנסת.
גם סיעה יכולה למסור הודעה באמצעות אחד מחבריה.. 

[קישור למידע](https://main.knesset.gov.il/About/Lexicon/Pages/notification.aspx)."
"הלל, שלמה: יושב-ראש הכנסת בשנים 1984–1988 (בכנסת האחת-עשרה)



נולד ב-9 באפריל 1923 בבגדד בעיראק. עלה ארצה בשנת 1934. נפטר ב-8 בפברואר 2021.



השכלה: למד מדעי המדינה, כלכלה ומינהל ציבורי באוניברסיטה העברית.


בין תפקידיו ופעליו: ממייסדי קיבוץ מעגן מיכאל, פעל בשליחות המוסד לעלייה ב' להעלאת יהודי עיראק, סוריה, לבנון, איראן ומצרים לישראל. היה שגריר ישראל בגינאה ובמדינות נוספות באפריקה, חבר במשלחת הקבע של ישראל לאו""ם, מנהל מחלקת אפריקה במשרד החוץ, סמנכ""ל במשרד החוץ לענייני המזרח התיכון, שר המשטרה, שר הפנים, היושב-ראש העולמי של קרן היסוד ונשיא המועצה לשימור אתרי מורשת בישראל.


השתייכות מפלגתית: מפלגת פועלי ארץ ישראל, המערך לאחדות פועלי ארץ ישראל, מפלגת העבודה הישראלית, מערך .. 

[קישור למידע](https://main.knesset.gov.il/About/Lexicon/Pages/Hillel.aspx)."
"הפרדת הרשויות: הפרדת הרשויות היא עיקרון שלטוני המיושם בדמוקרטיות, ולפיו סמכויות השלטון מתפצלות לרשויות נפרדות הבוחנות, מאזנות ובולמות זו את זו. על פי עיקרון זה, כוחה של המדינה נחלק לזרועות נפרדות: הרשות המחוקקת, הרשות המבצעת והרשות השופטת.
במדינת ישראל הרשות המחוקקת היא הכנסת, הרשות המבצעת היא הממשלה, ובה שרים הממונים על משרדים ממשלתיים ובראשם ראש הממשלה, והרשות השופטת היא מערכת בתי המשפט.. 

[קישור למידע](https://main.knesset.gov.il/About/Lexicon/Pages/separation-powers.aspx)."
"הצעת חוק: לכל חוק שנחקק בכנסת קודמת הצעת חוק שמגישים חברי הכנסת (הצעת חוק פרטית) או הממשלה (הצעת חוק ממשלתית), ובמקרים יוצאי דופן – ועדה של הכנסת (הצעת חוק מטעם ועדה).
הצעת חוק היא הצעה לחוק חדש, לתיקון של חוק קיים או לביטול של חוק קיים.
תפקידה העיקרי של הכנסת הוא לחוקק חוקים, וקידום הצעות החוק במליאה נעשה בכמה שלבים, המכונים ""קריאות"". בכל קריאה הצעת החוק נדחית או מתקבלת לפי הצבעת חברי הכנסת במליאה. בין הקריאות במליאה מתקיימים דיונים בוועדות הכנסת, ושם הן גם מוכנות לשלבי החקיקה הבאים.
בעוד הצעת חוק ממשלתית או הצעת חוק מטעם ועדה נדרשות לעבור קריאה ראשונה, שנייה ושלישית, הצעת חוק פרטית צריכה לעבור גם קריאה טרומית (דיון מוקדם).
לאחר הקריאה השלישית, החוק שהתקבל מתפרסם ב""רשומות – ספר החוקים"".. 

[קישור למידע](https://main.knesset.gov.il/About/Lexicon/Pages/law_main.aspx)."
"הרצוג, יצחק: נשיא מדינת ישראל (נבחר בשנת 2021)



נולד ב-22 בספטמבר 1960 בתל אביב.



השכלה: בעל תואר ראשון במשפטים מאוניברסיטת תל אביב, למד לימודים אקדמיים נוספים באוניברסיטאות קורנל וניו יורק; עורך דין במקצועו.



מילא תפקידים ציבוריים נוספים, ובהם: מזכיר המועצה הכלכלית-חברתית, יושב-ראש הרשות הלאומית למלחמה בסמים, מזכיר הממשלה, חבר הכנסת, שר בממשלות ישראל, יושב-ראש סיעת העבודה, ראש האופוזיציה, יושב-ראש מפלגת המחנה הציוני, יושב-ראש הסוכנות היהודית.



השתייכות מפלגתית: העבודה-מימד, העבודה-מימד-עם אחד, העבודה בראשות אהוד ברק, מפלגת העבודה הישראלית, המחנה הציוני.. 

[קישור למידע](https://main.knesset.gov.il/About/Lexicon/Pages/herzog_itz.aspx)."
"הוראת שעה: חקיקה הנקבעת לתקופה מוגבלת.
בדרך כלל כאשר ח קיקה נקבעת כהוראת שעה, הדבר נעשה כדי לאפשר לבחון את יישומה עד לקביעת הסדר של קבע.. 

[קישור למידע](https://main.knesset.gov.il/About/Lexicon/Pages/temporary-order.aspx)."
"המנון, ההמנון הלאומי: כֹּל עוֹד בַּלֵּבָב פְּנִימָה
נֶפֶשׁ יְהוּדִי הוֹמִיָּה,
וּלְפַאֲתֵי מִזְרָח, קָדִימָה,
עַיִן לְצִיּוֹן צוֹפִיָּה,
עוֹד לֹא אָבְדָה תִּקְוָתֵנוּ,
הַתִּקְוָה בַּת שְׁנוֹת אַלְפַּיִם,
לִהְיוֹת עַם חָפְשִׁי בְּאַרְצֵנוּ,
אֶרֶץ צִיּוֹן וִירוּשָׁלַיִם.
את ההמנון הלאומי ירשה המדינה מהתנועה הציונית. הגרסה הראשונה של השיר – שנקרא במקור ""תקוותנו"" – נכתבה בידי המשורר נפתלי הרץ אימבר בסביבות שנת 1878, ופורסמה בירושלים בשנת 1886. השיר הולחן לאחר מכן בידי שמואל כהן, שביסס את הלחן על שיר עם מולדבי-רומני.
את ""תקוותנו"" שרו לראשונה בקונגרס הציוני החמישי ב-1901. הקונגרס השביעי ב-1905 הסתיים בשירת ""התקווה"" – הגרסה החדשה של השיר. רק בשנת 1933 הכריז הקונגרס ה-18 רשמית על השיר כהמנון של התנועה הציונית.
התקווה התקבלה באופן טבעי כהמנון המדינה, אך רק בשנת 2004 עוגנה בחוק הסמל, הדגל והמנון המדינה, התש""ט–1949.. 

[קישור למידע](https://main.knesset.gov.il/About/Lexicon/Pages/hatikva.aspx)."
"הצבעות במליאה: הכנסת מקבלת את החלטותיה באמצעות הצבעות של חברי הכנסת .
אלה הם סוגי ההצבעות:
בהתאם לסעיף 36 לתקנון הכנסת, בדרך כלל חברי הכנסת מצביעים באמצעות מערכות ההצבעה האלקטרונית שבשולחנותיהם.
יושב-ראש ישיבת הכנסת רשאי להחליט כי הצבעה המתקיימת כחלק מסדרת הצבעות תתקיים  בהרמת יד , אלא אם כן נשמעה התנגדות של אחת הסיעות.
הצבעה שמית מתקיימת לפי דרישה בכתב של 20 חברי הכנסת לפחות או לפי דרישת הממשלה.
הצבעה חשאית נעשית במקרים בהם הדבר נקבע במפורש בחוק, ככלל במקרים של בחירת אנשים לתפקידים מסוימים (כמו למשל בחירת נשיא המדינה, מבקר המדינה, ונציגי הכנסת בוועדה לבחירת נושאי משרה שיפוטית).
לפני כל הצבעה או סדרת הצבעות מזכיר הכנסת מודיע על כך בצלצול, שנשמע ברחבי המשכן. בתום כל הצבעה יושב-ראש הישיבה קובע את תוצאותיה ומכריז עליהן. אם תוצאות ההצבעה שקולות, ההצעה אינה מתקבלת.. 

[קישור למידע](https://main.knesset.gov.il/About/Lexicon/Pages/VoteAbout.aspx)."
"הרכבת הממשלה: חוק-יסוד: הממשלה קובע כי בתוך שבעה ימים מפרסום תוצאות הבחירות לכנסת יטיל נשיא המדינה על אחד מחברי הכנסת שהסכים לכך את תפקיד הרכבת הממשלה. הנשיא יעשה זאת לאחר התייעצויות עם נציגי הסיעות.

חבר הכנסת שעליו הטיל נשיא המדינה את התפקיד יעשה זאת בתוך 28 יום. הנשיא רשאי להאריך תקופה זו בתקופות נוספות, ובלבד שלא יעלו יחד על 14 יום.
עם סיום הרכבת הממשלה חבר הכנסת מודיע על כך לנשיא המדינה וליושב-ראש הכנסת, ויושב-ראש הכנסת קובע ישיבה לצורך כינון הממשלה. חבר הכנסת שהרכיב את הממשלה יעמוד בראשה.
משהורכבה הממשלה, היא מתייצבת לפני הכנסת, מודיעה על קווי היסוד של מדיניותה, על הרכבה ועל חלוקת התפקידים בין השרים ומבקשת את אמון הכנסת. הממשלה תיכון משהביעה בה הכנסת אמון, ובאותה שעה מתחילים ראש הממשלה והשרים את כהונתם.
הליכים אלו להרכבת ממשלה חדשה יכולים להתקיים לא רק לאחר הבחירות לכנסת אלא גם לאחר התפרקות הממשלה, למשל במקרה שבו ראש הממשלה נפטר או התפטר.
עד שקמה ממשלה חדשה, הממשלה היוצאת ממשיכה במילוי תפקידיה.
> כל ממשלות ישראל. 

[קישור למידע](https://main.knesset.gov.il/About/Lexicon/Pages/Formation-Government.aspx)."
"הרצל, בנימין זאב: חוזה מדינת היהודים, אבי הציונות המדינית ומייסד ההסתדרות הציונית העולמית.
נולד בשנת 1860 בבודפשט בהונגריה. נפטר בשנת 1904 באוסטריה.
השכלה: ד""ר למשפטים מאוניברסיטת וינה.
בין תפקידיו ופעליו: במסגרת עבודתו העיתונאית סיקר את פרשת דרייפוס, יזם פגישות עם בעלי הון יהודים, עם הסולטן הטורקי ועם קיסר גרמניה במטרה לקדם את הקמת מדינה יהודית בארץ ישראל, יזם וכינס את הקונגרס הציוני, הקים את ההסתדרות הציונית והיה נשיאה, יזם את הקמת בנק אוצר התיישבות היהודים ואת הקרן הקיימת לישראל, בא בדברים עם ממשלת בריטניה להשגת זיכיון להתיישבות יהודית בחבלי ארץ שהיו נתונים בחסותה וקרובים לארץ ישראל, הציג בקונגרס הציוני את תוכנית אוגנדה – הצעה ליישב יהודים באוגנדה – והדגיש שלא הפסיק א ת מאמציו ליישב יהודים בארץ ישראל. בזכות פעילותו קיבל העם היהודי הכרה כאומה בין האומות, התנועה הציונית הפכה לתנועה עולמית וההסתדרות הציונית הוכרה כארגון מדיני המייצג את העם היהודי. מכאן הוליכה הדרך להצהרת בלפור ולייסוד מדינת ישראל.
הנצח ת זכר בנימין זאב הרצל

חוק בנימין זאב הרצל (ציון זכרו ופועלו), התשס""ד–2004. 

[קישור למידע](https://main.knesset.gov.il/About/Lexicon/Pages/hertzel.aspx)."
"הכרזה על מצב חירום: משנת 1996 הסמכות להכריז על מצב חירום מעוגנת בסעיף 38 לחוק-יסוד: הממשלה. החוק מסמיך את הכנסת להכריז על מצב חירום, אך מותיר בידי הממשלה את הסמכות לעשות זאת במידת הצורך לפני כינוס הכנסת, לתקופה שלא תעלה על שבעה ימים.
חוק-היסוד קובע כי תוקף הכרזה על מצב חירום לא יעלה על שנה. בסעיף 69 לתקנון הכנסת נקבע כי הכרזה על מצב חירום מתקבלת במליאת הכנסת לפי המלצה של ועדה משותפת של ועדת החוץ והביטחון וועדת החוקה, חוק ומשפט. בסמכותה של הכנסת לבטל את מצב החירום בכל עת, בין שהוא הוכרז על ידה ובין שהוכרז על ידי הממשלה. הכרזה על מצב חירום מתפרסמת ברשומות.
אף שהנסיבות ששררו במדינת ישראל בשנותיה הראשונות השתנו, קיים מאז מצב חירום על פי הגדרות אלו, והכנסת והממשלה מאריכות אותו באופן עקבי. הסיבה לכך היא שבמשך השנים נחקקו חוקים רבים ובהם הוראות המותנות בקיומו של מצב חירום, וביטול מצב החירום יביא לביטולן של הוראות אלה. בשנים האחרונות פועלות הכנסת והממשלה לניתוק החקיקה שהצורך בה קיים גם בשגרה  מהזיקה להכרזה על מצב חירום.. 

[קישור למידע](https://main.knesset.gov.il/About/Lexicon/Pages/emergency-announcment.aspx)."
"הסכמי קמפ דייוויד: מסגרת לשלום במזרח התיכון, אשר נחתמה על  ידי נשיא ארצות הברית גי'מי קרטר, נשיא מצרים אנואר סאדאת וראש ממשלת ישראל מנחם בגין ב-17 בספטמבר 1978. מצד ישראל השתתפו בדיונים, נוסף על בגין, שר החוץ משה דיין   ושר הביטחון עזר ויצמן . המפגש בקמפ דייוויד, אשר התקשורת לא הורשתה לסקרו, בא לאחר כמה חודשים של מבוי סתום בתהליך השלום.
בקמפ דייוויד נחתמו שני הסכמים. ההסכם הראשון, ""מסגרת לשלום במזרח התיכון"", הצהיר שהחלטות מועצת הביטחון 242 ו-338 הן הבסיס החוקי לשלום. חלק אחד שלו עסק בגדה המערבית וברצועת עזה וקרא להחלת תוכנית אוטונומיה בשטחים, שתוחלף בהסדר של קבע לאחר חמש שנים; החלק האחר עסק בתהליך הנורמליזציה בין שתי המדינות, וקבע שאחריו יבואו הסכמים דומים בין ישראל לירדן, סוריה ולבנון. ההסכם השני היה ""מסגרת לכריתת ח וזה שלום בין מצרים וישראל"", והוא התבסס על נסיגה שלמה של ישראל מחצי האי סיני ""עד לגבול הבין-לאומי המוכר בין מצרים ובין ארץ ישראל המנדטורית"", שאחריה ייכונו בין המדינות יחסים נורמליים, הכוללים הכרה ויחסים דיפולומטיים, כלכליים ותרבותיים.
למצרים חשוב היה לקשור את ההסכמים הנוגעים לשטחים עם תהליך השלום בינה לבין ישראל, כדי למנוע האשמות בדבר הזנחת העניין הפלסטיני (אם כי למעשה מצרים עלתה על דרך השלום הנפרד עם ישראל). מטרתה העיקרית של ישראל הייתה שלא להיראות כמי שמוותרת על הזכות לריבונות ביהודה, שומרון ורצועת עזה, אולם בהסכמים אלו היא הודתה לראשונה שבקשר להסדר הקבע בגדה המערבית ורצועת עזה יש להכיר ""בזכויות החוקיות של ערביי ארץ ישראל וצורכיהם הצודקים"". ישראל גם הסכימה שבתקופת המעבר ירדן תהיה מעורבת באופן פעיל בתהליכים באזור שבו תחול האוטונומיה.
אל ההסכמים נלוו איגרות בדבר מעמדה של ירושלים, שבהן הצהיר בגין שירושלים לא תחולק ותישאר עיר הבירה של ישראל, וסאדאת הצהיר שירושלים הערבית היא חלק מהגדה המערבית ויש להחזירה לריבונות ערבית. קרטר גם אישר שבגין הודיע לו שישראל רואה במונחים ""פלסטינים"" ו""העם הפלסטיני"" מונחים זהים ל""ערביי ארץ ישראל"".
הכנסת אישרה את הסכמי קמפ דייוויד ב-27 בספטמבר 1978; 84 חברי הכנסת (כולל רוב חברי המערך) הצביעו בעדם, 13 חברי הכנסת (כולל משה ארנס מהליכוד ושלמה הלל  מהמערך) הצביעו נגד, מכיוון שהיתה בהסכמים התחייבות ישראלית לנסיגה מכל סיני; 17 חברי הכנסת נמנעו (ובהם יצחק שמיר מהליכוד ויגאל אלון  מהמערך).



> הסכמי קמפ-דייוויד

> הכנסת מאשרת את הסכמי קמפ-דייוויד. 

[קישור למידע](https://main.knesset.gov.il/About/Lexicon/Pages/camp_david.aspx)."
"וייס, שבח: יושב-ראש הכנסת בשנים 1992–1996 (בכנסת השלוש-עשרה)



נולד ב-5 ביולי 1935 בפולין. עלה ארצה בשנת 1947. נפטר ב-3 בפברואר 2023.



השכלה: דוקטור  לפילוסופיה בתחום מ דעי המדינה.


בין תפקידיו ופעליו: הקים את המחלקה לתקשורת ולימודי חוץ באוניברסיטת חיפה, חבר מועצת עיריית חיפה, חבר הנהלת עיריית חיפה, משקיף מטעם  הכנסת במועצת אירופה, שגריר ישראל בפולין, ייסד את הקתדרה ללימודי ישראל באוניברסיטת ורשה. כתב ספרים רבים בנושאי מדעי המדינה, השלטון המקומי וסוציולוגיה פוליטית של ישראל, וכן בנושאי השואה ובנושאי עבודת הכנסת. נוסף על כך כתב ספרים רבים לילדים ולנוער.


השתייכות מפלגתית: המערך, מפלגת העבודה הישראלית.. 

[קישור למידע](https://main.knesset.gov.il/About/Lexicon/Pages/wise.aspx)."
"ועדה מיוחדת: ועדה שבוחרת מליאת הכנסת, לפי הצעה של ועדת הכנסת, רק לתקופת כהונתה של הכנסת שמינתה אותה או לתקופה קצרה יותר. דין ועדה מיוחדת כדין ועדה קבועה, פרט לתקופת כהונתה. בחוק-יסוד: הכנסת ובסעיף 108 לתקנון הכנסת ועדה מיוחדת מכונה ""ועדה לעניין מסוים"".
ועדות מיוחדות יכולות לקום לצורך דיון בהצעת חוק או בהצעה לסדר-היום, אך אפשר כי יהיו להן סמכויות בנושאים רחבים יותר.
בכנסת העשרים וחמש ובאלו שלפניה כיהנו כמה ועדות מסוג זה, לדוגמה: הוועדה המיוחדת למאבק בנגע הסמים והאלכוהול, הוועדה המיוחדת לזכויות הילד, הוועדה המיוחדת לפניות הציבור ועוד.. 

[קישור למידע](https://main.knesset.gov.il/About/Lexicon/Pages/specific_committees.aspx)."
"ועדה, ועדה המסדרת: חוק הכנסת, התשנ""ד–1994, קובע בסעיף 2א כי הכנסת תבחר, מוקדם ככל האפשר לאחר היבחרה, ועדה מסדרת. בראש הוועדה יעמוד חבר הכנסת מהסיעה של חבר הכנסת שעליו הטיל נשיא המדינה את התפקיד להרכיב ממשלה, והייצוג בה ייקבע לפי גודלן היחסי של הסיעות,  ובלבד שלכל סיעה של ארבעה חברים או יותר יהיה נציג בוועדה. סיעה שאין לה נציג בוועדה המסדרת רשאית להודיע כי אחד מחבריה ישמש בוועדה משקיף מטעמה, ללא זכות הצבעה.
עוד לפני מושב הפתיחה של הכנסת מזמין מזכיר הכנסת את נציגי כל הסיעות שנבחרו לכנסת כדי להכין הצעה להרכב הוועדה המסדרת. ההצעה מובאת לאישור מליאת הכנסת.
תפקיד הוועדה המסדרת הוא להביא לאישור הכנסת את הרכבן של ועדות הכנסת הקבועות, ועד לבחירתן רשאית הוועדה המסדרת לבחור ועדות זמניות לענייני כספים ולענייני חוץ וביטחון.


לוועדה המסדרת מסורות, עד לבחירתה של ועדת הכנסת , סמכויות ועדת הכנסת הנוגעות לסדרי הבית ולדיוני הכנסת.. 

[קישור למידע](https://main.knesset.gov.il/About/Lexicon/Pages/arrange_committee.aspx)."
"ועדת האתיקה: ועדה העוסקת בדין האתי החל על חברי כנסת ודנה בקובלנות נגד חברי הכנסת בנושאים הקשורים לכללי האתיקה של הכנסת. הוועדה מופקדת גם על פרשנות כללי האתיקה, וכן היא מטפלת בענייני אתיקה אחרים בכנסת, כגון אישור נסיעות של חברי הכנסת לחו""ל שלא במימון הכנסת.
חברי הוועדה הם ארבעה חברי הכנסת שממנה יושב-ראש הכנסת בהתאם לסעיף 13ד לחוק חסינות חברי הכנסת, זכויותיהם וחובותיהם, התשי""א–1951. שניים מהחברים הם מסיעות הקואליציה ושניים מסיעות האופוזיציה.
ועדת האתיקה רשאית להטיל על חבר הכנסת שהפר את כללי האתיקה סנקציות שונות כגון נזיפה, הרחקה מישיבות הכנסת, שלילת רשות דיבור במליאה או בוועדות ואיסור הגשת הצעות חוק והצעות לסדר-היום, ואולם הוועדה אינה רשאית לשלול מחבר הכנסת את זכותו להצביע. כמו כן, הוועדה רשאית לשלול מחבר הכנסת שכר ותשלומים אחרים בשל היעדרויות רבות מישיבות הכנסת בלא הצדקה סבירה, או לתקופה של  שבועיים לכל היותר, אם החליטה על הרחקתו של חבר הכנסת מישיבות הכנסת לתקופה זו או מעבר לכך.
החלטותיה המפורטות של הוועדה שבהן הוטלו סנקציות על חברי הכנסת מונחות על שולחן הכנסת.. 

[קישור למידע](https://main.knesset.gov.il/About/Lexicon/Pages/ethics-commitee.aspx)."
"ועדת חקירה פרלמנטרית: סעיף 22 לחוק-יסוד הכנסת קובע כי הכנסת רשאית למנות ועדות חקירה, אם על ידי הסמכת אחת הוועדות הקבועות ואם על ידי בחירת ועדה מבין חבריה, כדי לחקור נושאים מסוימים על פי החלטת הכנסת .
בהתאם לסעיף 129 לתקנון הכנסת, ועדת הכנסת מכינה הצעה להקים ועדת חקירה פרלמנטרית ומביאה את הצעתה לאישור מליאת הכנסת. בהתאם לסעיף 135 לתקנון, לוועדת חקירה פרלמנטרית יהיו הסמכויות הנתונות לוועדה קבועה בכל הנוגע לסדרי הדיון, לזימון ולקבלת מידע.
עם סיום עבודתה של ועדת חקירה פרלמנטרית היא מניחה על שולחן הכנסת דוח המפרט את פעולותיה ומסקנותיה.. 

[קישור למידע](https://main.knesset.gov.il/About/Lexicon/Pages/ParInqCommittees.aspx)."
"ויצמן, חיים: נשיא מדינת ישראל בשנים 1948–1952
נולד ב-17 בנובמבר 1874 במוטול, רוסיה (כיום בבלארוס). נפטר ב-9 בנובמבר 1952.
השכלה: דוקטור לכימיה. בעבודתו כמדען המציא שיטה להפקת אצטון מתירס, ועל בסיס המצאה זו הוקמה תעשיית חירום שסייעה למאמץ המלחמתי של בריטניה במלחמת העולם הראשונה.
בין תפקידיו ופעליו: השפיע באופן מכריע על המהלך הדיפלומטי שהוביל להצהרת בלפור, ראש המשלחת הציונית לארץ  ישראל (ועד הצירים), נשיא ההסתדרות הציונית העולמית, מייסד הסוכנות היהודית המורחבת וממקימי ""קרן היסוד"". יזם  את הקמת מכון המחקר על שם דניאל זיו ברחובות (שלאחר הרחבתו נקרא מכון ויצמן) וכיהן כנשיאו. היה נשיא מועצת המדינה הזמנית, ובפברואר 1949 בחרה בו הכנסת לנשיא המדינה.. 

[קישור למידע](https://main.knesset.gov.il/About/Lexicon/Pages/weitzman_ch.aspx)."
"ועדה משותפת: ועדה שמרכיבים אותה חברים מכמה ועדות, כאמור בסעיף 110 לתקנון הכנסת.
ועדה משותפת מתמנה אם בחיקוק ניתנה סמכות לוועדה המשותפת לכמה ועדות, או אם החליטה ועדת הכנסת להעביר הצעת חוק או הצעה לסדר-היום לוועדה משותפת לשתי ועדות.
ועדת הכנסת בוחרת את חברי הוועדה המשותפת – במספר שווה של חברים מכל אחת מהוועדות – וכן קובעת את יושב-ראש הוועדה המשותפת מקרב חברי הוועדה ששמה נזכר ראשון בחיקוק, או הוועדה שלדעת ועדת הכנסת העניין נוגע לה יותר מבחינת תחומי העניין שלה.
פעילותה של ועדה משותפת, שהוקמה לצורך דיון בהצעת חוק או בהצעה לסדר-היום מסתיימת עם סיום הדיון בהצעת החוק או בהצעה לסדר-היום שהועברה  אליה.. 

[קישור למידע](https://main.knesset.gov.il/About/Lexicon/Pages/joint-committee.aspx)."
"ועדות ציבוריות: הכנסת ממנה ועדות ציבוריות לשם ליבון נושאים הנוגעים לחברי הכנסת, לתנאי השכר שלהם, לבחירות וכדומה. בוועדות אלה חברים מומחים בתחום עיסוקן של הוועדות, אנשי ציבור וכן חברי הכנסת בעבר ובהווה. מקום התכנסותן של ועדות אלו אינו בהכרח משכן הכנסת, אך הכנסת מספקת להן שירותי משרד וסיוע מקצועי, לרבות ייעוץ משפטי.

ועדות אלו מתמנות מכוח החוק או ביוזמתם של יושב-ראש הכנסת או יושב-ראש ועדת הכנסת.
ועדות המתמנות מכוח החוק
יש כמה ועדות ציבוריות הקשורות לכנסת וקמות מכוח הוראות חוק:
הוועדה הציבורית שתפקידה להמליץ על שכר ותשלומים אחרים לחברי הכנסת: ועדה זו נבחרת על ידי מליאת הכנסת לפי סעיף 52 לחוק הכנסת, התשנ""ד–1994. יש בה שלושה נציגי ציבור, ותקופת כהונתה היא חמש שנים. בעבר מינו יושבי-ראש הכנסת ועדות לנושא שכרם ותנאיהם של חברי הכנסת וחברי הכנסת לשעבר, אך עד 2003 לא הייתה חובה לעשות כן. בראשות הוועדות שהוקמו באופן וולונטרי בעבר עמדו ד""ר יצחק נבנצל, פרופ' אריאל רוזן-צבי ופרופ' יצחק גל-נור. בשנים 2014–2019 כיהנה ועדה ציבורית לבחינת שכר חברי הכנסת בראשות פרופ' חיים לוי, וב-2021 הוקמה ועדה ציבורית לעניין זה בראשות פרופ' יובל אלבשן.

הוועדה לעניין קביעת יחידת המימון, המוקמת לפי סעיף 1א לחוק מימון מפלגות, התשל""ג–1973: בראש הוועדה עומד שופט שממנה נשיא בית-המשפט העליון. את שני החברים האחרים ממנה יושב-ראש הכנסת, ועל אחד מהם להיות חבר בסגל האקדמי של מוסד להשכלה גבוהה. תפקיד הוועדה הוא לקבוע את שיעור יחידת המימון שעל פיה משלמת המדינה את הוצאות המפלגות בתקופת הבחירות ואת הוצאותיהן השוטפות בכל חודש במשך הקדנציה. ועדה זו אף עוסקת בפריסת חובות של מפלגות. תקופת כהונתה של הוועדה היא ארבע שנים.
הוועדה לקביעת ההשתתפות בהוצאות משפטיות לחברי הכנסת, המוקמת לפי סעיף 10א לחוק חסינות חברי הכנסת, זכויותיהם וחובותיהם, התשי""א–1951. החוק קובע כי חבר הכנסת או מי שהיה חבר הכנסת זכאי להשתתפות בהוצאות משפטיות בשל הליך משפטי הקשור למעשה שעשה במסגרת מילוי תפקידו כחבר הכנסת, בהתאם לכללים שתקבע ועדת הכנסת. עוד נקבע בחוק כי החלטה בדבר השתתפות בהוצאות משפטיות של חבר הכנסת תתקבל על ידי ועדה ציבורית בת שלושה חברים  שימנה יושב-ראש הכנסת. יושב-ראש הוועדה הוא שופט בדימוס של בית המשפט העליון או של בית המשפט המחוזי. החברים הנוספים בוועדה הם אדם שכיהן בתפקיד בכיר בכנסת ואדם בעל מעמד ציבורי וכישורים הולמים, שאינו קשור לאחת הסיעות בכנסת. תקופת כהונתה של הוועדה שלוש שנים.
ועדות המתמנות ביוזמתם של יושבי-ראש הכנסת
ועדות אלה מתמנות לצורך דיון והגשת המלצות בנושאים הנוגעים להתנהלותם של הכנסת ושל חברי הכנסת. דוגמה לוועדה מסוג זה היא הוועדה להכנת כללי האתיקה לחברי הכנסת. את הוועדה, בראשות השופט בדימוס יצחק זמיר, מינה באוגוסט 2003 יושב-ראש הכנסת דאז ראובן ריבלין.

דוגמאות נוספות: הוועדה הציבורית לעניין עיסוקים נוספים של חברי הכנסת, שמונתה בשנת 1987 על ידי יושב-ראש ועדת הכנסת דאז מיכה רייסר, ובראשה עמד עו""ד יצחק טוניק; הוועדה הציבורית לבחינה מחדש של נושא חסינות חברי הכנסת, שמונתה בשנת 1997 על ידי יושב-ראש הכנסת דאז דן תיכון, ובראשה עמד השר לשעבר משה נסים; הוועדה הציבורית לבחינת נושא החזר הוצאות הגנה משפטית לחברי הכנסת, שמונתה בשנת 2001 על ידי יושב-ראש הכנסת דאז אברהם בורג, ובראשה עמד השופט (בדימוס) פרופ' יצחק זמיר.. 

[קישור למידע](https://main.knesset.gov.il/About/Lexicon/Pages/public_committee.aspx)."
"ועדת הפירושים: ועדה שבה חברים יושב-ראש הכנסת ושמונה חברי הכנסת נוספים שבחרה ועדת הכנסת, ואשר בפניה רשאי כל חבר ה כנסת לערער על פירוש הוראה מהוראות תקנון הכנסת שנתן  יושב-ראש ישיבת הכנסת בשעת הדיון במליאה.. 

[קישור למידע](https://main.knesset.gov.il/About/Lexicon/Pages/interpretation-committee.aspx)."
"ועדת משנה: ועדה המתמנה על ידי ועדה קבועה מבין חבריה, בהתאם להוראות סעיף 109 לתקנון הכנסת.
ועדת משנה מתמנה לשם דיון בעניינים שקובעת הוועדה הקבועה שהם בתחומי ענייניה. הוועדה הקבועה גם בוחרת את יושב-ראש ועדת המשנה.



לא ניתן להעביר לוועדת משנה סמכויות הנתונות ל וועדה קבועה לפי חיקוק, כמו סמכות לאשר חוקים ותקנות, אך ניתן להעביר אליה, בהסכמת ח בר הכנסת המציע, דיונים בהצעות לסדר-היום ודיונים מהירים שהועברו לוועדה.. 

[קישור למידע](https://main.knesset.gov.il/About/Lexicon/Pages/subcommittee.aspx)."
"ויצמן, עזר: נשיא מדינת ישראל בשנים 1993–2000
נולד ב-15 ביוני 1924 בתל אביב. נפטר ב-24 באפריל 2005.
מילא תפקידים ציבוריים נוספים, ובהם: מפקד חיל האוויר, ראש אגף מבצעים במטכ""ל וסגן הרמטכ""ל, שר בממשלות ישראל, חבר הכנסת בכנסת התשיעית, בכנסת האחת-עשרה ובכנסת השתים-עשרה.
השתייכות מפלגתית: הליכוד, יחד, המערך, מפלגת העבודה הישראלית.. 

[קישור למידע](https://main.knesset.gov.il/About/Lexicon/Pages/weitzman_ez.aspx)."
"ועדה קבועה: בכנסת 15 ועדות קבועות המנויות בסעיף 100 לתקנון הכנסת: ועדת הכנסת; ועדת הכספים; ועדת הכלכלה; ועדת החוץ והביטחון; ועדת הפנים והגנת הסביבה; ועדת ביטחון הפנים; ועדת מיזמי תשתית לאומיים מיוחדים ושירותי דת יהודיים; ועדת החוקה, חוק ומשפט; ועדת העלייה, הקליטה והתפוצות; ועדת החינוך, התרבות והספורט; ועדת העבודה והרווחה; ועדת הבריאות ; הוועדה לענייני ביקורת המדינה; הוועדה לקידום מעמד האישה ולשוויון מגדרי; ועדת המדע והטכנולוגיה.
בתחילת כהונתה של כל כנסת קובעת מליאת הכנסת את הרכבן הסיעתי של הוועדות הקבועות בהתאם לגודלן היחסי של הסיעות.
בין תפקידי הוועדות הקבועות: לדון בהצעות חוק שמליאת הכנסת מעבירה אליהן לפי תחומי עיסוקיהן; לדון בנושאים שעלו בהצעות לסדר-היום של מליאת הכנסת והועברו אליהן ובנושאים שהועברו לדיון מהיר בעקבות החלטה של נשיאות הכנסת; לדון בתקנות אשר נדרש להן אישור של ועדה של הכנסת; לקיים דיוני פיקוח על עבודת הממשלה ועוד.
כל דיון בוועדה העוסק בחקיקה ראשית (חוקים שנחקקו בכנסת) או בחקיקת משנה (חקיקה שנחקקה על ידי מי שהוסמך לכך על ידי המחוקק; תקנות וחוקי עזר) מלווה בידי משפטני הלשכה המשפטית של הכנסת האחראים על תקינות ההליך, מסייעים לחברי הכנסת בלימוד הנושא ומכינים את הנוסחים בשלבי החקיקה השונים. מרכז המחקר והמידע של הכנסת נותן לוועדות הכנסת מסמכי רקע מקצועיים לצורך מילוי תפקידיהן בתחומי החקיקה והפיקוח. הוועדות מוסמכות לחייב את השרים, עובדי המדינה והרשויות הציבוריות להתייצב בפניהן ולמסור להן מידע. לדיונים המקצועיים של הוועדות מוזמנים גם מומחים המציגים את עמדותיהם בנושאים הנדונים.
מרבית דיוני ועדות הכנסת משודרים באתר האינטרנט של הכנסת, למעט דיונים חסויים כמו דיוני ועדת החוץ והביטחון. גם ערוץ הכנסת משדר דיונים נבחרים מוועדות הכנסת.. 

[קישור למידע](https://main.knesset.gov.il/About/Lexicon/Pages/vaadot_kevuot.aspx)."
"זאבי, רחבעם (גנדי): שר התיירות, יושב-ראש תנועת מולדת, אלוף בצה""ל



נולד ב-1926 בירושלים. נרצח ב-17 באוקטובר 2001 בידי שני מתנקשים שהשתייכו לארגון הטרור החזית העממית לשחרור פלסטין.


השכלה: בוגר המכללה לפיקוד ולמטה של צבא ארצות הברית.
תפקידים ציבוריים שמילא: מפקד בפלמ""ח, קצין ומפקד בצה""ל, אלוף פיקוד המרכז, ראש אג""ם במטכ""ל, יועץ ראש הממשלה לענייני טרור, יועץ ראש הממשלה לענייני מודיעין, מנהל מוזיאון ארץ ישראל בתל אביב, שר בממשלות ישראל וחבר הכנסת מהכנסת השתים-עשרה עד הכנסת החמש-עשרה.
השתייכות מפלגתית: מולדת, האיחוד הלאומי, האיחוד הלאומי – ישראל ביתנו.

ביוגרפיה פוליטית

הנצח ת זכר רחבעם זאבי
חוק להנצחת זכרו של רחבעם זאבי, התשס""ה–2005. 

[קישור למידע](https://main.knesset.gov.il/About/Lexicon/Pages/zeevi.aspx)."
"ז'בוטינסקי, זאב: מנהיג ציוני – מייסד התנועה הרוויזיוניסטית ובית""ר, סופר, משורר, עיתונאי ומתרגם.
נולד ב-18 באוקטובר 1880 באודסה ברוסיה. נפטר ב-4 באוגוסט 1940 בארצות הברית.
השכלה: למד משפטים באיטליה ובשווייץ; השלים תואר מוסמך במשפטים ודיפלומת עורך דין באוניברסיטת ירוסלאבל ברוסיה.
בין תפקידיו ופעליו: עסק בהסברה ציונית ונאבק על זכויות המיעוט היהודי ברוסיה, היה ציר בקונגרס הציוני, פעל במלחמת העולם הראשונה להקמת גדודים עבריים במסגרת הצבא הבריטי, שירת ולחם בגדוד העברי הראשון, ראש המחלקה המדינית של ועד הצירים, ממקימי ההגנה וממפקדיה, חבר ההנהלה הציונית וממייסדי קרן היסוד, ייסד את תנועת הנוער בית""ר ואת ברית הציונים הרוויזיוניסטים, חבר אספת הנבחרים, יזם פטיציה המונית שבה תבע עלייה חופשית לארץ ישראל, ייסד את הסתדרות העובדים הלאומית, הקים את ההסתדרות הציונית החדשה ונבחר לנשיאה, פעל לקידום העלייה הבלתי-לגאלית, השפיע רבות על הקמת ארגון האצ""ל, תמך בפעולותיו והוכתר למפקדו העליון.

חוק זאב ז'בוטינסקי (ציון זכרו ופועלו), התשס""ה–2005
הנצחת זכר זאב ז'בוטינסקי
מכון ז'בוטינסקי. 

[קישור למידע](https://main.knesset.gov.il/About/Lexicon/Pages/jabotinsky.aspx)."
"חבר הכנסת: אחד מ-120 הנציגים המכהנים בכנסת, לאחר שנבחרו לכהונה זו על  ידי אזרחי מדינת ישראל בבחירות דמוקרטיות.
חברי הכנסת מייצגים בכנסת את המפלגות שמטעמן נבחרו. לאחר הבחירות, הם פועלים במסגרת סיעות. הסיעות וחברי הכנסת מייצגים מגוון רחב של עמדות ודעות בנושאים מדיניים, כלכליים, חברתיים ואחרים. עמדות ודעות אלה באות לידי ביטוי בדיוני המליאה . והוועדות ובהחלטותיהן.. 

[קישור למידע](https://main.knesset.gov.il/About/Lexicon/Pages/member-knesset.aspx)."
"חוק ההסדרים: חוק שהממשלה מביאה לאישור הכנסת בכל שנה לצד חוק התקציב, המאגד תיקוני חקיקה רבים שהממשלה רואה צורך באישורם בכנסת כדי ליישם את מדיניותה ותוכניותיה הכלכליות. בשנים האחרונות הוא נקרא ""חוק המדיניות הכלכלית"", ""חוק התוכנית להבראת כלכלת ישראל"" ו""חוק ההתייעלות הכלכלית"" .



חוק ההסדרים נבדל מרוב החוקים הנחקקים בכנסת בכך שהוא מקבץ חוקים ותיקוני חקיקה בנושאים שונים. לאחר שהוא מאושר בקריאה הראשונה ומועבר לדיון בוועדות הכנסת השונות, הוא מונח כיחידה אחת על שולחן הכנסת לקריאה שנייה ולקריאה שלישית.

חוק ההסדרים נחקק לראשונה בשנת ‎1985 בעת כהונתם של  ראש הממשלה שמעון פרס  ושר האוצר יצחק מודעי, כחוק לשעת חירום המשלים את התוכנית הכלכלית לייצוב המשק. הממשלה קיבצה אוסף של חוקים ותיקוני חקיקה בתחומים רבים והביאה אותם לאישור הכנסת כמקשה אחת. מאז, חוק ההסדרים מלווה את חוק התקציב דרך קבע. אחד הנימוקים לחקיקתו  הוא שעלות יישומם של חוקים שהוא מבקש לשנות או לבטל לא תאפשר עמידה במסגרת התקציב.



חוק ההסדרים מעורר ביקורת נוקבת בכנסת ומחוצה לה. מבקרי החוק טוענים כי הוא צופן בחובו חקיקה ממשלתית הנוגעת לרפורמות מרחיקות לכת במשק וחקיקה שאינה הכרחית להעברת התקציב. עוד נטען כי החוק מתקבל בהליך חפוז, שאינו מאפשר לחברי הכנסת לנהל דיון מעמיק וממצה ולגבש עמדה מבוססת על כל אחד מנושאיו.. 

[קישור למידע](https://main.knesset.gov.il/About/Lexicon/Pages/hesderim.aspx)."
"חוקה וחוקי-יסוד: חוקה נועדה לבטא את העקרונות והערכים שהחברה דוגלת בהם ומעוניינת לחיות על פיהם. חוקי-היסוד המרכיבים את החוקה  קובעים את צורת המשטר של המדינה ואת אופן ארגונה וניהולה. הם גם מגדירים את זכויותיהם וחובותיהם של האזרחים ומעצבים את יחסי הגומלין ביניהם ובין רשויות השלטון, וכן קובעים את הנורמות והכללים לחקיקת חוקים, לשפיטה ולקביעת מדיניות.
בניגוד למדינות רבות בעולם, למדינת ישראל אין חוקה. המחלוקת בין הסבורים שיש הכרח לכונן חוקה ובין המתנגדים לכינונה מלווה את מדינת ישראל מאז ראשית ימיה. הקושי שבכינון חוקה נובע מההשקפות השונות בדבר אופייה של מדינת ישראל כמדינה יהודית ודמוקרטית.
מגילת העצמאות כמסמך בעל מעמד חוקתי
רבים רואים בהכרזה על הקמת מדינת ישראל, העוסקת ביסודות הקמת המדינה, באופייה, בחלק ממוסדותיה, בעקרונות פעולתה ובזכויות אזרחיה, מסמך המצהיר על עקרונות היסוד של המשטר במדינת ישראל. רשויות השלטון  רואות בהכרזת העצמאות מסמך בעל חשיבות ערכית-משפטית המנחה אותן בעבודתן. ההסתמכות הזאת על הכרזת העצמאות והתפיסה שיש לראות בה מסמך המנחה את רשויות השלטון קיבלו משנה תוקף בשנת 1992, עם חקיקתם של שני חוקי-יסוד: חוק-יסוד: כבוד האדם וחירותו  וחוק-יסוד: חופש העיסוק. חוקים אלה מחזקים את מעמדה המשפטי של הכרזת העצמאות, שכן היא מוזכרת בהם בסעיף עקרונות היסוד: ""זכויות היסוד של האדם בישראל מושתתות על ההכרה בערך האדם, בקדושת חייו ובהיותו בן-חורין, והן יכובדו ברוח העקרונות שבהכרזה על הקמת מדינת ישראל"".
מדוע אין חוקה במדינת ישראל?
מנסחי מגילת העצמאות רצו בכינון חוקה למדינת ישראל. בהכרזת העצמאות נאמר: ""אנו קובעים, שהחל מרגע סיום המנדט... ועד להקמת השלטונות הנבחרים והסדירים של המדינה בהתאם לחוקה, שתיקבע על ידי האספה המכוננת הנבחרת לא יאוחר מ-1 באוקטובר 1948, תפעל מועצת העם כמועצת מדינה זמנית..."".
לפיכך, הקימה מועצת המדינה הזמנית, בימים שטרם קום המדינה, ועדה לענייני חוקה בראשות ד""ר זרח ורהפטיג. תפקידה של הוועדה היה להכין הצעת חוקה לפרלמנט הבא, ואולם עם התקרב מועד הבחירות לאספה המכוננת (בינואר 1949), התעוררה מחלוקת בוועדה זו אשר לכינון חוקה.
הרוב בוועדה (מק""י, מפ""ם, המפלגה הפרוגרסיבית, ציונים כלליים וחירות) טענו שהאספה המכוננת חייבת לכונן חוקה ולהתפזר לאחר אישורה, שכן בהכרזת העצמאות נקבעה מחויבות משפטית ומוסרית לכונן חוקה. יתר על כן, לדעתם עצם קבלת החלטת החלוקה של האו""ם מנובמבר 1947, שבה נאמר כי ""האספה המכוננת של כל מדינה, היהודית והערבית, תתקין חוקה דמוקרטית למדינתה"", מחייבת כינון חוקה.
המיעוט (מפא""י וחזית דתית מאוחדת – המפלגות הדתיות הציוניות המזרחי והפועל המזרחי והמפלגות החרדיות אגודת ישראל ופועלי אגודת ישראל) ובראשו יושב-ראש הוועדה ד""ר זרח ורהפטיג, הציע שלא לחייב את האספה המכוננת לכונן חוקה בשלב זה, בטענה שלהכרזת העצמאות אין מעמד משפטי מחייב ולכן אין מחויבות לכינון חוקה. אשר למחויבות להחלטת האו""ם, על פי עמדה זו, המדינה הוקמה לאחר ניצחון במלחמה שנכפתה עליה, ולא בשל קבלת ההחלטה באו""ם.
בסופו של דבר התקבלה דעת המיעוט, שהתנגד לכינון חוקה מיד, והאספה המכוננת הפכה לכנסת הראשונה. סמכויותיה של האספה המכוננת עברו לכנסת הראשונה ולכנסות הבאות אחריה. כתוצאה מכך, הכנסת מוסמכת לחוקק חוקים בעלי אופי חוקתי.
הכנסת הראשונה קיימה כמה דיונים בנושא החוקה. בדיונים אלה טענו המצדדים בכינון חוקה טענות נוספות בדבר הצורך במסמך חוקתי, והדגישו כי מסמך כזה יחייב את מוסדות המדינה כולם, לרבות הרשות המחוקקת, וישמש בסיס להלכות חיי המדינה. התומכים בעמדה זו הסתמכו על העובדה שלרוב מדינות העולם יש חוקות, העלו על נס את הערך החינוכי והתרבותי הטמון בקיומה של חוקה, שלאורה אפשר לחנך את הדור הצעיר, וציינו כי החוקה היא מעין כרטיס הביקור של המדינה כלפי העולם. כמו כן, הועלו טענות בדבר ערכה של החוקה בקידום תהליך ""כור ההיתוך"" וערכה כביטוי למהפכה שהתרחשה בחיי האומה היהודית.
המתנגדים לכינון חוקה הוסיפו על נימוקיהם את הטענה כי רעיון החוקה צמח במאות קודמות על רקע מאבקים חברתיים וכלכליים שאינם קיימים עוד. עוד טענו כי על אף – ואולי בגלל – היעדרה של חוקה כתובה בבריטניה, שלטון החוק והדמוקרטיה במדינה זו איתנים וחירויות האזרח נשמרות בה לא פחות מאשר במדינות שיש להן חוקה כתובה. המתנגדים טענו עוד כי הכרזת העצמאות כוללת את יסודותיה של כל חוקה מתקדמת, וכי בחוק המעבר, התש""ט–1949, שחוקקה האספה המכוננת – שלפיו האספה המכוננת הפכה לכנסת הראשונה ותפקידה, בין היתר, לכונן חוקה – מילאה המדינה את חובתה כלפי האו""ם בנושא התקנת חוקה.
טענה נוספת שטענו המתנגדים לחוקה היא כי רק מיעוטו של העם היהודי נמצא בישראל ואין למדינה זכות לקבל חוקה שתחייב את אלה שטרם עלו ארצה. עוד טענו כי בשל אופייה ובעיותיה המיוחדים של המדינה קשה להגיע להסכמה של כל חלקי העם בדבר העקרונות הרוחניים המעצבים את דמות העם ומהות חייו, וכי הוויכוח על החוקה עלול להוביל למלחמת תרבות בין הציבור הדתי לציבור שאינו דתי. נטען גם כי מדינת ישראל מצויה בתהליך מתמיד של שינוי וגיבוש, ואלה אינם מתיישבים עם חוקה נוקשה.
בוויכוח בסוגיית כינון החוקה שהתקיים בכנסת בשנת 1950 הועלו שלוש הצעות להצבעה: הצעה של 37 חברי הכנסת מסיעות מפ""ם, חירות והציונים הכלליים, לכונן חוקה מיד; הצעה של 13 חברי הכנסת מסיעות החזית הדתית המאוחדת המתנגדת לכינון חוקה ורואה בחקיקת חוקי-יסוד תחליף לחוקה; הצעת חבר הכנסת יזהר הררי מהמפלגה הפרוגרסיבית – שתמכו בה מפלגתו, מפא""י, הספרדים ועדות המזרח, ויצ""ו ורשימת המיעוטים – אשר הועלתה כהצעת פשרה בעקבות שתי ההצעות הקודמות.
לפי הצעתו של חבר הכנסת יזהר הררי, ""הכנסת הראשונה מטילה על ועדת החוקה, חוק ומשפט להכין הצעת חוקה למדינה. החוקה תהיה בנויה פרקים פרקים, באופן שכל אחד מהם יהווה חוק-יסוד בפני עצמו... וכל הפרקים יחד יתאגדו לחוקת המדינה"". הצעה זו, הידועה בשם ""פשרת הררי"", זכתה ב-50 קולות ואושרה בכנסת.
על חוקי-היסוד
עד כה חוקקה הכנסת 13 חוקי-יסוד, שאולי יהוו בעתיד פרקים בחוקת מדינת ישראל, וחוק - יסוד נוסף בהוראת שעה לתקופה מוגבלת. חוקי-היסוד גם תוקנו פעמים רבות וחלקם אף הוחלפו. חוקים אלה שונים מחוקים רגילים במעמדם, בתוכנם ובצורתם.
בתוכנם חוקי-היסוד אמורים להביא לידי ביטוי את ערכיה של מדינת ישראל כמדינה יהודית ודמוקרטית. עליהם לקבוע את מבנה המשטר, להגדיר את סמכויות רשויות השלטון ואת מערכת הגומלין בין הרשויות ולהבטיח את זכויות האדם והאזרח.
חוקי-היסוד שונים מחוקים רגילים גם בצורתם: בכותרתו של חוק-היסוד מופיע הציון ""חוק-יסוד"". ניסוחו צריך להיות כללי (הפירוט יבוא לידי ביטוי בחוקים הרגילים) ולא מצוינת בו שנת החקיקה.
על החקיקה

מגילת העצמאות. 

[קישור למידע](https://main.knesset.gov.il/About/Lexicon/Pages/heb_mimshal_hoka.aspx)."
"חלוקת מושבים בכנסת - שיטת בדר-עופר: א. קביעת הרשימות המשתתפות בחלוקת המושבים (מנדטים)

1. לאחר סגירת הקלפיות סופרים את מספר הקולות הכשרים לרשימות שהשתתפו בבחירות (קולות בלתי כשרים הם פתקים לבנים, כמה פתקים שונים באותה מעטפה, יותר משני פתקים זהים באותה מעטפה, פתקים מקושקשים ועוד).


(A) הקולות הכשרים


2. קובעים את מספר הקולות המהווה את
אחוז החסימה
, שהוא 3.25% מהקולות הכשרים, וכך יודעים גם אלו רשימות עברו אותו ויהיו חברות בכנסת החדשה.


(B) אחוז החסימה:
B = A x 3.25:100



3. קובעים את מספר הקולות הכשרים של רשימות שעברו את אחוז החסימה.


(C) קולות של רשימות שלא עברו את אחוז החסימה (D) קולות של רשימות שעברו את אחוז החסימה:
D = A - C



ב. שיטת חלוקת המושבים (מנדטים)


1. שלב ראשון: מחלקים את מספר הקולות הכשרים של רשימות שעברו את אחוז החסימה ב-120, בכדי לקבוע מה
מודד הקולות הכללי למושב
. מחלקים את מספר הקולות שכל רשימה קיבלה במודד בכדי לדעת כמה מושבים כל רשימה קיבלה בשלב הראשון.
מחברים של כל המושבים שחולקו לרשימות בשלב הראשון. בדרך כלל המספר קטן מ-120. את ההפרש מחלקים בשלב השני והשלישי של חלוקת המושבים.


(E) המודד הכללי (מספר קולות למושב):
E = D:120
(F) מספר הקולות הכשרים שקיבלה כל רשימה (הרשימות מסומנות באות קטנה [
a, b, c... n
])
F
a
; F
b
; F
c
וכו'
(G) מספר המושבים שקיבלה כל רשימה בשלב הראשון:
G
a
= F
a
:E; G
b
= F
b
:E; G
c
= F
c
:E
(H) מספר המושבים שנשארו לחלוקה בשלב השני:
(H = 120 - (G
a
+ G
b
+ G
c
+ ... + G
n



שלב שני: מחלקים את המושבים שנשארו לחלוקה לאחר החלוקה הראשונה.
הדבר נעשה במספר מהלכים כמספר המושבים לחלוקה, וכאן נלקחים בחשבון
הסכמי העודפים
בין הרשימות. כלומר אם רשימה a ורשימה b הגיעו ביניהן לפני הבחירות להסכם עודפים, למטרה זו הם יחשבו לרשימה אחת. עכשיו מחשבים את
מודד הרשימה
. למטרה זו מחלקים את מספר הקולות שהרשימה או שתי הרשימות יחד (במקרה של הסכם עודפים) קיבלו, במספר המושבים שחולק להן בשלב הראשון + 1. הסיבה ל-1+ היא שרוצים לבדוק לאיזו רשימה (זוג רשימות) יהיה המודד הגבוה ביותר אם יקבלו מושב נוסף.


(I) מודד הרשימה - אם מדובר ברשימות
a+b
החשבון הוא:
(I(
a+b
) = F(
a+b
):(G(
a+b
)+1
אם מדובר ברשימה
c
החשבון הוא:
(I(
c
) = F(
c
):(G(
c
)+1



הרשימה שקיבלה את המודד הגבוה ביותר לפי חישוב זה תקבל מושב נוסף, ומחשבים את המודד שלה לקראת חלוקת המושב השני לאור החלוקה החדשה. כלומר, אם הרשימות
a+b
קבלו מושב נוסף המודד החדש שלהן יהיה (I(
a+b
) = F(
a+b
):(G(
a+b
)+2. המודדים של הרשימות האחרות נשארים כפי שהיו. עכשיו מחלקים את המושב השני,ולאחריו את שלישי עד שכל המושבים העודפים מחולקים.

3. שלב שלישי: במידה וניתן מושב נוסף לשתי רשימות שהגיעו ביניהן להסכם עודפים לפני הבחירות, יש להחליט לאיזו מהן לתת את המושב. בכדי להחליט מי מהשתיים תקבל את המנדט הנוסף (או המנדטים הנוספים) מחשביםבהתחלה את המודד למושב הייחודי לשתי הרשימות (כפי שהדבר נעשה לגבי כלל הרשימות שעברו את אחוז החסימה בשלב הראשון), ומחלקים את מספר הקולות שכל רשימה קיבלה במודד המשותף בכדי לחשב את חלוקת המושבים בין השתים. במידה ובדרך זאת נשאר עודף של מושב שלא ברור איזו רשימה מקבלת אותו, מחשבים את המודד של כל רשימה בנפרד (כפי שהדבר נעשה לגבי כלל הרשימות בשלב השני). את המושב תקבל
הרשימה שלה המודד הגבוה יותר.


(J) מספר המושבים שקיבלו רשימות
a
ו-
b
ביחד לאחר חלוקת המושבים בשלב השני
(K) המודד המשותף לשתי הרשימות שחתמו על הסכם עודפים:
J:(F
a
+F
b
)
(L) מספר המושבים שכל אחת משתי הרשימות קיבלה בחישוב ראשוני:
L
a
= F
a
:K; L
b
= F
b
:K
(M) מודד הרשימה:
(M
a
= F
a
:(L
a
+1); M
b
= F
b
:(L
b
+1


4. לאחר החלוקה הזו נקבע סופית כמה מושבים קיבלה כל רשימה.

דוגמה: הבחירות לכנסת ה-15 – חלוקת המושבים לפי שיטת בדר-עופר ולפי חישוב פשוט (מושבים מחולקים לפי גודל השארית). 

[קישור למידע](https://main.knesset.gov.il/About/Lexicon/Pages/seats.aspx)."
"חקיקה: תפקידה העיקרי של הכנסת הוא לחוקק חוקים. החקיקה היא ביוזמת הממשלה (הצעת חוק ממשלתית), חבר הכנסת או קבוצה של חברי הכנסת (הצעת חוק פרטית), או ועדות הכנסת. בהצעת חוק אפשר להציע חוק חדש, תיקון של חוק קיים או ביטול של חוק קיים. הליך החקיקה כולו מוסדר באופן מפורט בתקנון הכנסת.



שלבי החקיקה

קידום הצעות החוק במליאה נעשה בכמה שלבים, המכונים קריאות, ובכל קריאה הצעת החוק נדחית או מתקבלת בהצבעת חברי הכנסת במליאה. בין הקריאות במליאה מתקיימים דיונים בוועדות הכנסת, והן מכינות את ההצעה לשלבי החקיקה הבאים. לאחר הקריאה השלישית הצעת החוק מתפרסמת ברשומות  והופכת לחוק של מדינת ישראל.
הדיון המוקדם ( קריאה טרומית): שלב זה בחקיקה חל רק על הצעות חוק פרטיות. חבר הכנסת מגיש את הצעתו (נוסח לדיון מוקדם, בצירוף דברי הסבר) לאישור נשיאות הכנסת (יושב-ראש הכנסת וסגניו), ולאחר האישור מונחת ההצעה על שולחן הכנסת לדיון מוקדם במליאה. הדיון המוקדם לא יתקיים, בדרך כלל, לפני שחלפו 45 ימים לפחות מאז הונחה הצעת החוק על שולחן הכנסת. הדיון המוקדם נפתח בדברי חבר הכנסת המציע, נמשך בתשובת הממשלה על הצעת החוק או בדברי התנגדות לה של חבר כנסת אחר, ומסתיים בהצבעה. אם החליטה המליאה להסיר את הצעת החוק מסדר-היום, לא תועלה לדיון מוקדם במשך שישה חודשים הצעת חוק זהה או דומה בעיקרה; אם החליטה הכנסת לקבלה, היא תועבר לוועדה מוועדות הכנסת להכנתה לקריאה הראשונה. הצעת חוק שנדונה במליאה בדיון מוקדם מתפרסמת בנספחות של דברי הכנסת  לאותה ישיבה. נוסח הצעות החוק הפרטיות המונחות על שולחן הכנסת מתפרסם גם באתר האינטרנט של הכנסת.
הכנה לקריאה הראשונה: אם התקבלה הצעת חוק פרטית בדיון מוקדם, היא נדונה בוועדה של הכנסת. הוועדה רשאית להכינה לשלב הבא, הקריאה הראשונה, או להחליט להציע לכנסת להסירה מסדר-היום. הוועדה מזמינה לדיוניה את נציגי הממשלה הרלוונטיים ומוזמנים נוספים. כמו כן, הוועדה מזמינה לדיוניה את שר האוצר או את נציגו כדי לברר את הערכתו לגבי העלות התקציבית של הצעת החוק. אם הממשלה מתנגדת להצעת חוק פרטית שעלותה השנתית, לפי קביעת הוועדה, היא 5 מיליון שקלים או יותר, תידרש תמיכתם של 50 חברי הכנסת לפחות בקריאה הראשונה, השנייה והשלישית. לאחר שהוועדה מכינה הצעת חוק פרטית לקריאה הראשונה, היא מעבירה אותה למזכיר הכנסת לשם פרסומה ברשומות – הצעות חוק הכנסת והנחתה על שולחן הכנסת. נוסח הצעות החוק הפרטיות המונחות לקריאה הראשונה מתפרסם גם באתר האינטרנט של הכנסת.
הקריאה הראשונה: הצעת חוק ממשלתית מתפרסמת על ידי הממשלה ברשומות – הצעות חוק הממשלה , מוגשת לכנסת על ידי מסירתה ליושב-ראש הכנסת, והוא מניח אותה על שולחן הכנסת. בדרך כלל הדיון בהצעת החוק נערך יומיים לפחות לאחר ההנחה על שולחן הכנסת.
הדיון בקריאה הראשונה בהצעת חוק ממשלתית נפתח בדברי הסבר של נציג הממשלה (שר או סגן שר), ובהצעת חוק פרטית – בדברי הסבר של חבר הכנסת המציע. מליאת הכנסת דנה בהצעת החוק (דיון אישי, שיכול להשתתף בו כל חבר כנסת), ובסיום הדיון היא מחליטה אם להסירה מסדר-היום – ואז במשך שישה חודשים הצעת חוק זהה או דומה לה לא תועלה לדיון מוקדם – או להעבירה לוועדה מוועדות הכנסת להכנתה לקריאה השנייה ולקריאה השלישית.
הכנה לקריאה השנייה ולקריאה השלישית: הוועדה מכינה את הצעת החוק לקריאה השנייה ולקריאה השלישית, או מחליטה להציע לכנסת להסיר את ההצעה מסדר-היום. הוועדה רשאית להציע תיקונים להצעת החוק, וחברי הכנסת והשרים רשאים לבקש כי תיקון שהציעו ולא התקבל יירשם כהסתייגות.
הקריאה השנייה: יושב-ראש הוועדה שהכינה את הצעת החוק מציג את ההצעה בפני הכנסת, וחברי הכנסת והשרים שהגישו הסתייגויות מנמקים אותן. אחר כך מעמיד היושב-ראש להצבעה את ההצעה. הכנסת מצביעה קודם על ההסתייגויות, אם יש כאלה: אם לא נתקבלה הסתייגות, הכנסת מצביעה על הסעיף כנוסח הוועדה; אם נתקבלה הסתייגות, היא מצביעה על הסעיף בנוסח עם ההסתייגות. הצעת חוק שנדונה במליאה בקריאה השנייה ובקריאה השלישית מתפרסמת בנספחות של דברי הכנסת לאותה ישיבה.
הקריאה השלישית: הצבעה זו מתקיימת בדרך כלל מייד בתום ההצבעה על כל סעיפי הצעת החוק בקריאה השנייה, אך אם התקבלה הסתייגות אפשר שהקריאה השלישית תידחה בשבוע. בקריאה זו הכנסת מצביעה, ללא דיון, על הנוסח הסופי של החוק כולו, כפי שנתקבל בקריאה השנייה. לאחר שנתקבלו בקריאה השלישית, החוקים מתפרסמים באתר האינטרנט של הכנסת בנוסח לא רשמי ואחר כך מתפרסמים גם ברשומות וגם באתר הכנסת בנוסחם הרשמי . חוק נכנס לתוקף עם פרסומו ברשומות .
הצעת חוק מטעם ועדה לא נדרשת לעבור את שלב הדיון המוקדם, אולם הצעה כזו יכולה לעסוק רק בחוקי-יסוד ובחוקים שעניינם הכנסת, חברי הכנסת, הבחירות לכנסת, מפלגות או מבקר המדינה.. 

[קישור למידע](https://main.knesset.gov.il/About/Lexicon/Pages/laws.aspx)."
"ט""ו בשבט: ט""ו בשבט הוא ראש השנה לאילנות. מיום זה מתחילה שנה חדשה לצורך הפרשת מעשרות מפרי העץ. ראש השנה לאילנות נקבע בחודש שבט ""הואיל ויצאו רוב גשמי שנה"", ואז העצים מחדשים את פריחתם ואת הבשלת פירותיהם.
בראשית תקופת ההתיישבות החלוצית בארץ-ישראל העלו המתיישבים על נס את עבודת האדמה והחקלאות והחלו בפעולות ייעור כדי לגאול את הארץ מן השממה. המנהג של נטיעת עצים בט""ו בשבט נפוץ בהדרגה, ובשנת 1908 אימצו אותו הקרן הקיימת לישראל ומערכת החינוך, ומאז נקבע יום ט""ו בשבט לחג הנטיעות שבו יוצאים התלמידים עם מוריהם ונוטעים שתילים ברחבי הארץ. טקסי הנטיעות מסמלים את התחדשות הקשר בין העם לארצו.

בט""ו בשבט תש""ט (14 בפברואר 1949) התקיימה בבניין הסוכנות היהודית בירושלים הישיבה הראשונה של האספה המכוננת. יומיים לאחר מושב הפתיחה החליטה האספה המכוננת כי בית המחוקקים של מדינת ישראל ייקרא "" הכנסת"". הכנסת חוגגת את היווסדה מדי שנה בראש השנה לאילנות, וביום זה חבריה נוהגים לצאת לטקסי נטיעות ברחבי הארץ.. 

[קישור למידע](https://main.knesset.gov.il/About/Lexicon/Pages/tubishvat.aspx)."
"טוניק, יצחק: מבקר המדינה ונציב תלונות הציבור  בשנים 1982–1987


בשנת 1982 מונה יצחק טוניק על ידי נשיא המדינה יצחק נבון למבקר המדינה ונציב תלונות הציבור.


נולד בשנת 1911 ברוסיה. עלה ארצה בשנת 1934. נפטר בשנת 1989.


השכלה: לימודי משפטים בבית הספר למשפט של המנדט הבריטי.


בין תפקידיו ופעליו: התובע הצבאי הראשי, נשיא לשכת עורכי הדין, נשיא האגודה הישראלית של שוחרי האוניברסיטה העברית.. 

[קישור למידע](https://main.knesset.gov.il/About/Lexicon/Pages/tunik_yitzhak.aspx)."
"יום האישה הבין-לאומי: מדי שנה, ב-8 במרץ , מצוין יום האישה הבין-לאומי בארגון האומות המאוחדות ובמדינות רבות בעולם, ובהן ישראל.


ביום האישה הבין-לאומי מציינים את המאבק למען שוויון זכויות לנשים ואת מאבק הנשים לצדק, לשלום ולקִדמה. יום זה מוקדש לבחינת ההשתלבות של נשים בכלכלה, בפוליטיקה ובחברה ולציון הישגיהן בתחומים אלו. מאז ראשית המאבק על זכויות הנשים נעשתה כברת דרך בהשוואת המצב החוקי של נשים לזה של גברים.
בכנסת, הוועדה לקידום מעמד האישה ולשוויון מגדרי מופקדת על קידום מעמד האישה לקראת שוויון בייצוג, בחינוך ובמעמד האישי, על מניעת אפליה בשל מין או נטייה מינית בכל התחומים, על הקטנת פערים בכלכלה ובשוק העבודה ועל מאבק באלימות כלפי נשים. במסגרת הוועדה לקידום מעמד האישה ולשוויון מגדרי פועלת בכנסת גם ועדת המשנה למאבק בסחר בנשים ובזנות.. 

[קישור למידע](https://main.knesset.gov.il/About/Lexicon/Pages/intl_woman_day.aspx)."
"יום הזיכרון לחללי מערכות ישראל: ייעודו של יום הזיכרון לחללי מערכות ישראל הוא התייחדות של אזרחי ישראל עם זכר הנופלים במערכות ישראל, אשר בזכות הקרבתם המדינה קיימת. יום זה מצוין מדי שנה בשנה בד' באייר או בסמוך לתאריך זה, ותמיד יום אחד לפני יום העצמאות, כדי לסמל ולהדגיש את הקשר שבין הנופלים ומסירות נפשם ובין תקומת מדינת ישראל.

הכנסת עיגנה יום זה בחוק יום הזיכרון לחללי מערכות ישראל, התשכ""ג–1963. בשנת 1980 תיקנה הכנסת את שמו של החוק ואת ייעודו: ""יום הזיכרון לחללי מלחמת הקוממיות וצבא-הגנה לישראל"" – שם החוק עד 1980 – שונה ל""יום הזיכרון לחללי מערכות ישראל"". משמעות התיקון היא שביום זה מעלים לא רק את זכרם של הלוחמים שנהרגו מאז קום מדינת ישראל אלא גם את זכרם של חללי מערכות ישראל שנהרגו טרם הקמת המדינה.

ביום הזיכרון לחללי מערכות ישראל מתייחדים גם עם זכרם של חללי כוחות הביטחון משורות המשטרה, המוסד ושירות הביטחון הכללי.
ראשיתו של יום זה בשקיעת החמה, וסיומו בצאת הכוכבים למחרת. אירועיו נפתחים בצפירת דומייה של דקה אחת הנשמעת בשעה 20:00 ברחבי הארץ. הטקס הממלכתי הפותח את יום הזיכרון נערך מדי שנה בשנה ברחבת הכותל המערבי בירושלים, במעמד נשיא המדינה והרמטכ""ל. עצרות התייחדות נוספות נערכות ברחבי המדינה.


למחרת בשעה 11:00 נשמעת ברחבי הארץ צפירת דומייה של שתי דקות, ואחריה נערכים טקסי זיכרון ממלכתיים בכל בתי הקברות הצבאיים, בהשתתפות המשפחות השכולות, אישי ציבור ונציגי הממשלה, המשטרה וכוחות הביטחון. טקס הזיכרון המרכזי נערך בחלקה הצבאית בהר הרצל.

בטקסים המתקיימים בבתי העלמין הצבאיים מורידים את דגל המדינה לחצי התורן, אומרים תפילת ""יזכור"" מיוחדת ליום זה, איש ציבור – שר בממשלה או חבר הכנסת – נושא דברים, חזן צבאי שר את תפילת ""אל מלא רחמים"" ונציגי מוסדות וארגונים מניחים זרים על קברי החללים. על פי רוב, הטקס מסתיים במטחי כבוד של משמר צה""ל.

אירועים נוספים נערכים ליד אנדרטאות לזכר הנופלים, באתרי זיכרון, בבתי ""יד לבנים"", במוסדות חינוך, במוסדות ציבור ובמחנות צה""ל. יש טקסים שמוצגת בהם מסכת ובה קטעי זמר וקטעי קריאה לזכר הנופלים. התוכניות המשודרות ברדיו ובטלוויזיה עוסקות בנופלים, במעשי גבורתם ובמורשתם.

בשעה 13:00 נערך טקס הזיכרון הממלכתי לחללי פעולות האיבה באנדרטה המרכזית לזכרם בהר הרצל בירושלים. על עריכת כל הטקסים ביום זה מופקדים הרשויות המקומיות ונציגי צה""ל. טקס הדלקת המשואות ברחבת הר הרצל חותם את אירועי יום הזיכרון ומתחיל את חגיגות יום העצמאות.
בשנים 1949–1950 התקיימו ימי הזיכרון לחללי מלחמת הקוממיות ביום העצמאות עצמו, והיחידה להנצחת החייל שבמשרד הביטחון, בשיתוף עם צה""ל, קבעה את סידורי האזכרות בבתי הקברות הצבאיים. אולם שילובם של האבל והאזכרות בשמחת העצמאות יצר אווירה מכבידה מבחינה רגשית, ומשום כך הועלו הצעות אחדות בנוגע למועד הראוי לקיים בו את יום הזיכרון. בדיון הציבורי בנושא זה ניתן משקל מכריע לעמדת המשפחות השכולות; אלו תבעו, באמצעות נציגיהן, לקיים יום זיכרון כללי וארצי. בינואר 1951 הקים שר הביטחון דוד בן-גוריון את המועצה הציבורית להנצחת החייל, שהיתה שותפה להתוויית הדרכים להנצחת הנופלים. המועצה המליצה שיום ד' באייר – יום אחד לפני יום העצמאות – יהיה ""יום הזיכרון הכללי לגיבורי מלחמת הקוממיות"", והצעתה זו אושרה בממשלה לקראת יום הזיכרון השלישי.

לקראת יום זיכרון זה גיבשה ועדה מיוחדת – שחבריה היו ראש היחידה להנצחת החייל שבמשרד הביטחון וחברים במועצה הציבורית להנצחת החייל – גם את מנהגיו של היום, ובהם צפירת דומייה, הדלקת נרות זיכרון, תפילות, טקסים בבתי הקברות הצבאיים, אמירת ""יזכור"", טקסים בבתי הספר ושידורי רדיו מיוחדים, ובהם קריאת דברים על אודות הנופלים וקטעים מכתביהם. עקרונות תוכניים אלו מתקיימים עד היום. חוק יום הזיכרון לחללי מלחמת הקוממיות וצבא הגנה לישראל, התשכ""ג–1963, שהתקבל בכנסת ביום 27 במרס 1963, נותן תוקף רשמי להחלטותיה של המועצה הציבורית להנצחת החייל, שנתקבלו על בסיס הדרישות שהציגו בפניה המשפחות השכולות.
שירים לזכרם

יום הזיכרון לחללי מערכות ישראל שמקום קבורתם לא נודע
יום העצמאות. 

[קישור למידע](https://main.knesset.gov.il/About/Lexicon/Pages/yom_zik.aspx)."
"יום הזיכרון לשואה ולגבורה: יום הזיכרון לשואה ולגבורה מוקדש להתייחדות עם זכר השואה שהמיטו הנאצים ועוזריהם על העם היהודי ועם זכר מעשי הגבורה ומעשי המרד בימים ההם. יום זה מציינים מדי שנה בשנה בכ""ז בניסן או בסמוך לתאריך זה. הכנסת עיגנה יום זה בחוק יום הזיכרון לשואה ולגבורה, תשי""ט–1959.
בתחילה הייתה כוונה לקבוע את יום הזיכרון לשואה ולגבורה ביום פרוץ המרד בגטו ורשה, אולם תאריך פרוץ המרד הוא 19 באפריל 1943 – י""ד בניסן תש""ג, ערב חג הפסח, מועד שאיננו מתאים ליום זיכרון לאומי. לכן באפריל 1951 החליטה הכנסת לקבוע את יום כ""ז בניסן – שישה ימים לאחר תום חג הפסח – כ""יום הזיכרון לשואה ולמרד הגטאות"". יום זה חל בימי ספירת העומר, שהם ימי אבל לעם ישראל, ושבוע לפני יום הזיכרון לחללי מערכות ישראל ויום העצמאות. סמיכותו ליום הזיכרון וליום העצמאות מבטאת באופן סמלי את המעבר ההיסטורי של העם היהודי משואה לתקומה.
ראשיתו של יום הזיכרון לשואה ולגבורה בשקיעת החמה, וסיומו בצאת הכוכבים למחרת. ביום זה נערכים טקסים ועצרות זיכרון, מורידים את דגל המדינה לחצי התורן וערוצי הטלוויזיה והרדיו עוסקים בשואת יהודי אירופה במלחמת העולם השנייה, בנספים, במעשי גבורתם ובמורשתם.
אירועי יום הזיכרון לשואה ולגבורה נפתחים בשעה 20:00 בעצרת ממלכתית ב""רחבת גטו ורשה"" ב""יד ושם"" בירושלים. העצרת נערכת במעמד נשיא המדינה וראש הממשלה, ומשתתפים בה גם ניצולי השואה ובני משפחותיהם. את הנאומים בעצרת נושאים נשיא המדינה, ראש הממשלה ואישי ציבור אחרים. נאמרים בה תפילת ""יזכור"" מיוחדת ליום זה, תפילת ""אל מלא רחמים"" ופרקי תהילים, ומושמעים בה קטעי קריאה ושירה. נציגים – ניצולי השואה ובני הדור השני והשלישי לניצולים – מדליקים שש משואות לזכר ששת מיליוני הנספים.

למחרת בשעה 10:00 נשמעת ברחבי הארץ צפירת דומייה של שתי דקות, ואחריה נערכים טקסי זיכרון נוספים – ליד אנדרטאות לזכר הנספים, באתרי זיכרון, במוסדות חינוך, במוסדות ציבור ובמחנות צה""ל. לאחר הצפירה נערך ב""יד ושם"" טקס הנחת זרים באנדרטה לזכר מרד גטו ורשה, ולאחר מכן נערך במשכן הכנסת הטקס ""לכל איש יש שם"". טקסים דומים נערכים ב""אוהל יזכור"" ב""יד ושם"" וברחבי המדינה. בצהרי היום נערכת עצרת הזיכרון המרכזית ב""אוהל יזכור"" ב""יד ושם"".

את אירועי יום הזיכרון לשואה ולגבורה נועלות עצרת תנועות הנוער, שנערכת באנדרטה לזכרו של מרדכי אנילביץ' בקיבוץ יד מרדכי, ועצרת זיכרון בקיבוץ לוחמי הגטאות. טקסים לציון יום השואה נערכים גם ברחבי העולם.

משנת 1988 מתקיים מדי שנה בשנה ביום הזיכרון לשואה ולגבורה ""מצעד החיים"" ממחנה ההשמדה אושוויץ למחנה בירקנאו שבפולין. המצעד נוסד ביוזמתו של חבר הכנסת אברהם הירשזון, ומטרתו להנחיל לדור הצעיר את זכר השואה וקורבנותיה. השם ""מצעד החיים"" יוצר הנגדה בין אירוע זה ובין ""צעדות המוות"" – הולכתם של אסירים יהודים למרחקים גדולים תחת שמירה כבדה ובתנאים לא אנושיים במהלך מלחמת העולם השנייה – שבמהלכן נרצחו רבים מהאסירים על  ידי שומריהם הנאצים או מתו בשל התנאים הקשים. ב""מצעד החיים"" משתתפים אזרחים רבים ואלפי תלמידי תיכון מישראל, חניכי תנועות הנוער, נציגי צה""ל ויהודים ושאינם יהודים מרחבי העולם. בסיומו מתקיים טקס זיכרון.


> מידע נוסף

> חוק איסור הכחשת השואה, התשמ""ו–1986
>  יום הזיכרון הבין-לאומי לשואה. 

[קישור למידע](https://main.knesset.gov.il/About/Lexicon/Pages/shoah_intro.aspx)."
"יום הקדיש הכללי: עשרה בטבת הוא יום הקדיש הכללי לזכר נפטרים ונרצחים שיום פטירתם לא נודע ובהם קורבנות השואה. ביום זה נוהגים קרובי הנפטרים להדליק נרות נשמה ולומר ""קדיש"" ותפילות לעילוי נשמות הנפטרים.
בעשרה בטבת פתחו  צבאות נבוכדנצר מלך בבל במצור על ירושלים, ובסופו חרב בית המקדש הראשון. יום זה נקבע כיום צום ואבל לדורות.

בשנת 1949 קבעו מועצת הרבנות הראשית ומשרד הדתות שיום זה יהיה יום הקדיש הכללי לזכר קורבנות השואה. בהחלטה זו באה לידי ביטוי ההשקפה כי חורבן יהדות אירופה הוא חלק בלתי נפרד מההרג והחורבן שפקדו את עם ישראל משחר ההיסטוריה.. 

[קישור למידע](https://main.knesset.gov.il/About/Lexicon/Pages/yom_hakadish.aspx)."
"יחימוביץ', שלי: ראשת האופוזיציה בשנת 2012, בשנת 2013 ובשנת 2019 (בכנסת השמונה-עשרה, בכנסת התשע-עשרה ובכנסת העשרים)
נולדה ב-28 במרץ 1960.
השכלה: תואר ראשון במדעי ההתנהגות, פסיכולוגיה, סוציולוגיה ואנתרופולוגיה.
מילאה תפקידים ציבוריים נוספים, ובהם: עיתונאית ומגישה בקול ישראל, בעלת טור ברדיו ובטלוויזיה.
השתייכות מפלגתית: העבודה, המחנה הציוני, העבודה הישראלית.



ביוגרפיה פוליטית. 

[קישור למידע](https://main.knesset.gov.il/About/Lexicon/Pages/yehimoviz_shely.aspx)."
"יום הבין-לאומי לזכויות הילד: מדי שנה בשנה, ב-20 בנובמבר, מציינים בעולם ובישראל את היום הבין-לאומי לזכויות הילד, שעניינו הגברת המודעות לשלומם של ילדים, לרווחתם ולבריאותם ולעידוד האחווה וההבנה בין ילדים.
ועדת האו""ם לזכויות הילד חיברה וגיבשה במשך עשור את האמנה הבין-לאומית לזכויות הילד, מסמך בעל תוקף משפטי בין-לאומי מחייב המעגן את זכויות הילד, ורוב מדינות העולם חתמו עליה. מדינת ישראל אישרה את האמנה ב-4 באוגוסט 1991, והיא נכנסה לתוקף ב-2 בספטמבר 1991. האמנה מבטאת את הסכמות המדינות החתומות עליה בדבר הזכויות והמעמד של ילדים. היא מציגה תפיסה חדשה של הילד – ישות אוטונומית בעלת זכויות מהותיות – ונקבע בה כי ""המדינות החברות ינקטו צעדים נאותים, תחיקתיים, מינהליים או אחרים למימוש הזכויות המוכרות באמנה זו"".
בכנסת פועלת הוועדה המיוחדת לזכויות הילד, שסמכויותיה הן הגנה על ילדים וקידום מעמד ילדים ובני נוער, במטרה לממש את זכויותיהם ברוח האמנה הבין-לאומית לזכויות הילד, לרבות מימוש העקרונות של טובת הילד, אי-אפליה, הזכות להתפתחות בתנאים נאותים והזכות של ילדים ובני נוער להשמיע את דעתם בעניינים הנוגעים להם.. 

[קישור למידע](https://main.knesset.gov.il/About/Lexicon/Pages/yomhayeled.aspx)."
"יום הזיכרון לחללי מערכות ישראל שמקום קבורתם לא נודע: את יום הזיכרון לחללי מערכות ישראל שמקום קבורתם לא נודע קבעה הרבנות הצבאית הראשית בז' באדר, יום שעל פי המסורת הוא יום לידתו ומותו של משה רבנו, שמקום קבורתו לא נודע.

בבית הקברות הצבאי בהר הרצל שבירושלים נקבעה חלקה לנופלים שמקום קבורתם לא נודע, ומדי שנה בשנה נערך בה במועד זה טקס אזכרה ממלכתי.
ב""גן הנעדרים"" שבהר הרצל נמצא קיר זיכרון ובו שמותיהם של חללי מערכות ישראל שמקום קבורתם לא נודע.. 

[קישור למידע](https://main.knesset.gov.il/About/Lexicon/Pages/yom_zik1.aspx)."
"יום הניצחון על גרמניה הנאצית: ב-9 במאי מציינים בישראל את כניעתו של הרייך השלישי לצבאות בעלות הברית ואת סיום מלחמת העולם השנייה. ברוב מדינות המערב אומנם מציינים זאת ב-8 במאי, אך בברית המועצות נהגו לציין את הניצחון על גרמניה הנאצית ב-9 במאי, ובעקבות זאת הוחלט, ביוזמת עולים מברית המועצות לשעבר ונציגיהם בכנסת, שכך יהיה גם בישראל.

ביום זה מעלים על נס את תרומתם של 1.5 מיליון היהודים שלחמו במלחמת העולם השנייה בצבאות בעלות הברית וביחידות הפרטיזנים, ובהם חצי מיליון יהודים שלחמו בצבא האדום של רוסיה הסובייטית. יותר מ-250,000 חיילים יהודים נהרגו במלחמת העלם השנייה, רובם חיילים בצבא האדום וביחידות הפרטיזנים. כ-200,000 לוחמים יהודים זכו באותות הצטיינות על לחימתם.

יום זה מעוגן בחוק מעמד ותיקי מלחמת העולם השנייה, התש""ס–2000 ובחוק יום הניצחון על גרמניה הנאצית, התשע""ז–2017, הקובעים שמדי שנה, ב-9 במאי, ניצחון בעלות הברית על גרמניה הנאצית יצוין במחנות צה""ל ובבתי הספר, בישיבה ממלכתית של הכנסת, בטקס מרכזי ובתהלוכת ניצחון ממלכתית בירושלים.

ביום זה מתקיים ב""יד ושם"", ברחבת אנדרטת הלוחמים והפרטיזנים היהודים, טקס ממלכתי בהשתתפות ותיקי המלחמה (וטרנים), לוחמים יהודים בצבאות בעלות הברית וביחידות הפרטיזנים וחברי הסגל הדיפלומטי בישראל. הכנסת מתכנסת לישיבה מיוחדת ומארחת את ותיקי מלחמת העולם השנייה החיים בארץ, ראשי נציגויות זרות בארץ ואורחים נוספים.

ב-8 במאי 2018 אישרה הכנסת את חוק יום השחרור מגרמניה הנאצית, התשע""ח–2018, שלפיו שחרור העם היהודי מגרמניה הנאצית יצוין מדי שנה בכ""ו באייר. לפי החוק, ביום זה ייערך ברחבת הכותל טקס אזכרה ותפילה לזכר היהודים שלחמו בנאצים בצבאות בעלות הברית, בשורות הפרטיזנים ובגטאות, והודיה על שחרורו של העם היהודי מידי הצורר הנאצי.

חוק מעמד ותיקי מלחמת העולם השנייה, התש""ס–2000 , מעגן את מעמדם ואת זכויותיהם של ותיקי מלחמת העולם השנייה בישראל.. 

[קישור למידע](https://main.knesset.gov.il/About/Lexicon/Pages/victory.aspx)."
"יום ירושלים: לאחר ניצחון צה""ל במלחמת ששת הימים, ביום שלישי ‎27 ביוני ‎1967, העבירה הכנסת שלוש הצעות חוק שהגישה הממשלה: חוק לתיקון פקודת העיריות (מס' 6), התשכ""ז– 1967, חוק לתיקון פקודת סדרי השלטון והמשפט (מס' 11), התשכ""ז–196 7, וחוק השמירה על המקומות הקדושים, התשכ""ז–1967 . החוקים שהתקבלו בכנסת קבעו הלכה למעשה את איחוד ירושלים ונתנו תוקף משפטי לחוק הישראלי בכל שטחה של העיר המאוחדת. הגבולות המוניציפליים של ירושלים שונו, ושטחה של העיר המאוחדת גדל פי שלושה – מ-‎38,100 דונם ל-‎110,000 דונם. לתושבי מזרח ירושלים העניקה המדינה מעמד של תושבי קבע הרשאים להצביע בבחירות העירוניות אך לא להשתתף בבחירות לכנסת. החוק הנוסף שהתקבל  עוסק בשמירה על המקומות הקדושים שבעיר.
בהחלטת הממשלה שהתקבלה ב-‎12 במאי ‎1968 נקבע כ""ח באייר כיום חגה של ירושלים, המסמל את הקשר ההיסטורי המיוחד של העם היהודי לעיר.
בשנת ‎1980, במלאות ‎13 שנה לאיחוד ירושלים, נחקק חוק-יסוד: ירושלים בירת ישראל , הקובע כי ירושלים היא בירת מדינת ישראל ומקום מושבן של רשויות השלטון. החוק מורה לשמור על המקומות הקדושים שבעיר ועל חופש הגישה אליהם לבני כל הדתות וקובע את המחויבות של ממשלת ישראל לפעול לפיתוח העיר ולשגשוגה.
ב-‎23 במרס ‎1998 התקבל בכנסת חוק יום ירושלים, התשנ""ח–1998, הקובע את יום כ""ח באייר, שבו שוחררה ירושלים במלחמת ששת הימים, כחג לאומי.. 

[קישור למידע](https://main.knesset.gov.il/About/Lexicon/Pages/jer.aspx)."
"ירושלים בירת ישראל: ב-29 בנובמבר 1947 המליצה עצרת האומות המאוחדות בפני בריטניה על סיום המנדט על ארץ ישראל, כדי לאפשר את הקמתן של מדינה יהודית ומדינה ערבית ואת כינון ירושלים כגוף נפרד במשטר בין-לאומי בניהול האו""ם.

עם קום המדינה קיוותה ממשלת ישראל שעצרת האו""ם תקבל את תוצאות מלחמת העצמאות ואת חלוקת העיר בין ישראל לירדן, אולם בעצרת האו""ם התגבש רוב ברור להענקת מעמד בין-לאומי לירושלים.

ב-5 בדצמבר 1949, ערב הדיון בעצרת האו""ם בנושא ירושלים, הכריז ראש הממשלה דוד בן-גוריון בישיבת הכנסת כי ירושלים היא ""בירת הנצח של ישראל"" ו""לב לבה של מדינת ישראל"", והוסיף כי ישראל אינה מעלה על דעתה שהאו""ם ינסה לעקור את ירושלים מתחומה לאחר שלוחמיה חירפו את נפשם על כיבושה במל חמת העצמאות.

חמישה ימים לאחר הכרזת בן-גוריון שירושלים היא בירת ישראל, החליטה עצרת האו""ם להעניק לירושלים מעמד בין-לאומי. ממשלת ישראל, בניסיון לצמצם את נזקיה של החלטה זו, הציעה פיקוח של האו""ם על המקומות הקדושים לבני כל הדתות בירושלים, חופש פולחן וגישה חופשית אליהם.

עמדתה הנחרצת של ישראל שבה והובעה ב-13 בדצמבר 1949, בהודעתו של ראש הממשלה דוד בן-גוריון בכנסת כי ישראל לא תוכל ""לתת יד להפרדת אונס של ירושלים"". הוא ביקש מהכנסת לקיים את ישיבותיה בירושלים. ואכן, הכנסת החליטה שישיבותיה לאחר חג החנוכה תש""י יתקיימו בירושלים. בחודשים שלאחר מכן עברו לירושלים רוב משרדי הממשלה.

תוכנית האו""ם להפוך את ירושלים לעיר בחסות בין-לאומית לא התממשה. חלקה המערבי של העיר היה לבירת ישראל. במלחמת ששת הימים כבש צה""ל את מזרח ירושלים. בשנת 1980 חוקקה הכנסת את חוק-יסוד: ירושלים בירת ישראל , שנקבע בו כי ירושלים השלמה והמאוחדת היא בירת ישראל.. 

[קישור למידע](https://main.knesset.gov.il/About/Lexicon/Pages/jrusalem_capital.aspx)."
"יום הזיכרון הבין-לאומי לשואה: יום 27 בינואר הוא יום הזיכרון הבין-לאומי לשואה. יום זה נקבע בנובמבר 2005 על-ידי העצרת הכללית של האו""ם – ארגון האומות המאוחדות. בהחלטה נקבע כי ""השואה, שבה הוכחד שליש מהעם היהודי, תהווה לעולמים אזהרה לכל עמי העולם מפני הסכנה של שנאת חינם, גזענות ודעות קדומות"".
העצרת בחרה את התאריך 27 בינואר משום שביום זה בשנת 1945 נכנס הצבא האדום לאו שוויץ, המחנה המסמל יותר מכול את הניסיון להשמדה טוטלית של העם היהודי.
בדיון בעצרת האו""ם הדגישו נציגי מדינות רבים את ייחודיות השואה בהיסטוריה וציינו שהשואה הביאה לדיון במושגים חדשים, כגון ""רצח עם"" ופשעים נגד האנושות"". מזכ""ל האו""ם אף ציין שהאו""ם עצמו נוסד בעקבות השואה ומלחמת העולם השנייה.
בהחלטה צוין עוד שהאו""ם מעודד את המדינות החברות בו לפתח תוכניות לימודים בנושא לקחי השואה כדי להשפיע על הדורות הבאים וכך למנוע פשעים מסוג זה בעתיד. כמו כן נקבע בה כי האו""ם דוחה כל ניסיון להכחיש הכחשה חלקית או מלאה את התרחשותה של השואה ומגנה כל גילוי של חוסר סובלנות דתית, של גזענות ושל אלימות כלפי קבוצות ממניעים אתניים או דתיים.
במדינת ישראל מציינים את יום הזיכרון לשואה ולגבורה בכ""ז בניסן, ולכן החליט משרד החינוך להקדיש את יום 27 בינואר לעיון ולהעמקה בהיבטים האוניברסליים של השואה, בנושא הגזענות ובאנטישמיות – שאפשר ללמוד עליהם מן העיסוק בשואת העם היהודי.. 

[קישור למידע](https://main.knesset.gov.il/About/Lexicon/Pages/international-holocaust-day.aspx)."
"יום הזיכרון ליהודי אתיופיה: בכ""ח באייר מציינת מדינת ישראל את יום הזיכרון לבני קהילת יהודי אתיופיה שנספו בדרכם לישראל.

בשנים 1980–1984החלה יציאה המונית של יהודי אתיופיה, קהילת ""ביתא ישראל"", מן הכפרים באזור גונדר לעבר סודן. רבים מיהודי אתיופיה, שחלמו כל השנים לעלות לישראל, הצליחו לברוח מאתיופיה לגבול אתיופיה וסודן, ושם המתינו במחנות זמניים לעלייה לישראל. העלייה דרך סודן התאפשרה בשל הסכם שבשתיקה, שפרטיו היו ידועים רק לבכירים מעטים בסודן. סוכני המוסד שהמתינו לעולים במחנות שבגבול סודן הורו להם להצניע את זהותם היהודית.

בדרכי הבריחה ובמחנות בסודן סבלו היהודים ממגפות, מרעב, וממעשי התנכלות, אונס ושוד רצחני. ההליכה של משפחות, קשישים וילדים נמשכה לעתים חודשים, ולאחריה נאלצו העולים להמתין במחנות הפליטים בסודן כשנתיים עד לחילוצם ולהעלאתם ארצה.

כ-4,000 מבני העדה נספו בדרכים ובמחנות בניסיונם לעלות לישראל. הצנעת הזהות היהודית על פי הוראת סוכני המוסד הקשתה על העולים את השמירה על הלכות הכשרות והטהרה; במדבר לא היו העולים יכולים לקבור את מתיהם מפחד השודדים, ואילו במחנות הם לא היו יכולים לקבור את המתים בטקס יהודי מאימת השומרים הסודנים.

בנובמבר 1984 החל ""מבצע משה"", המבצע הממלכתי הראשון להעלאת יהודי אתיופיה לישראל. המבצע התנהל בחשאי, ובמסגרתו הועלו – ברכבת אווירית של מטוסים ישראליים – כ-8,000 מיהודי אתיופיה, ואולם בשל הדלפת מידע על קיומו לעיתונות בישראל הסתיים מבצע זה בטרם עת. משפחות רבות נשארו מאחור, קרועות ומפולגות, עד ""מבצע שלמה"", אשר בו הובאו ארצה במאי 1991, ברכבת אווירית נוספת, 14,324 עולים בתוך 36 שעות.

המשרד לקליטת העלייה הנציח את זכרם של יהודי אתיופיה שנספו בדרכם לישראל באנדרטה זמנית שהקים בשנת 1989 בקיבוץ רמת רחל, בשיתוף עם הקרן הקיימת לישראל ועם הסוכנות היהודית. בסוף שנת 2003 החליטה ועדת השרים לענייני עלייה, קליטה ותפוצות להקים בהר הרצל אנדרטה קבועה להנצחת זכר יהודי אתיופיה שנספו בדרכם ארצה. הממשלה קבעה כי טקס ממלכתי לזכר הנספים יתקיים מדי שנה בכ""ח באייר, יום ירושלים.

במרס 2007 נחנכה בחלקו הדרומי של הר הרצל האנדרטה לזכר יהודי אתיופיה שנספו בדרכם ארצה. בהקמת האנדרטה השתתפו המשרד לקליטת העלייה, מינהל מקרקעי ישראל, ההסתדרות הציונית העולמית ונציגי עיריית ירושלים. אגף ההנצחה של משרד הביטחון ריכז את ההיבטים הטכניים של תכנון האנדרטה ועיצובה. את האנדרטה עיצב האדריכל גבריאל קרטס, בשיתוף עם יוצרים וסופרים בני הקהילה האתיופית, שעבודותיהם שולבו בה. כמו כן שולבו באנדרטה מונולוגים שכתבו בני הקהילה, המתארים את ההווי בכפר האתיופי, את הדרך לישראל, את ההמתנה במחנות הפליטים בסודן ואת החלום על ירושלים. סביבת האנדרטה משמשת מקום התכנסות המיועד להתייחדות עם זיכרון הגבורה והאובדן של אלפי יהודי אתיופיה אשר נספו בדרכם לישראל.. 

[קישור למידע](https://main.knesset.gov.il/About/Lexicon/Pages/yom_zik_Ethiopian.aspx)."
"יום העצמאות: יום העצמאות חל בדרך כלל ביום ה' באייר, יום ההכרזה על הקמת מדינת ישראל בסיום המנדט הבריטי.

ההכרזה על הקמת המדינה נעשתה תוך כדי מלחמת העצמאות, שפרצה על רקע דחיית מדינות ערב והוועד הערבי (הפלסטיני) העליון את תוכנית החלוקה של ארגון האומות המאוחדות (החלטת העצרת הכללית של האומות המאוחדות ‎181, שהתקבלה ב-29 בנובמבר 1947 ) ונמשכה עד ינואר 1949.

ביום ה' באייר תש""ח, 14 במאי 1948, קרא דוד בן-גוריון בבית דיזנגוף בתל-אביב את מסמך ההכרזה על הקמת מדינת ישראל  (המכונה ""מגילת העצמאות"") וחתם עליו עם חברי מועצת העם. בהכרזה תיאור תולדות העם היהודי ומאבקו לחידוש חייו המדיניים וההכרה הבין-לאומית בזכותו זו; הכרזה על הקמת מדינת ישראל ; הצהרה על העקרונות שינחו את המדינה ופנייה לאו""ם, לתושבים הערבים של המדינה, למדינות ערב וליהדות הגולה.

יום העצמאות מעוגן בחוק יום העצמאות, התש""ט–1949, שפורסם בספר החוקים של מדינת ישראל ב-13 באפריל 1949. הוא חל תמיד יום לאחר יום הזיכרון לחללי מערכות ישראל.
אירועי החג
בערב יום העצמאות נערך בהר הרצל בירושלים טקס הדלקת המשואות, טקס ממלכתי במעמד יושב-ראש הכנסת המסיים את אירועי יום הזיכרון ופותח את יום העצמאות. בטקס נכללים גם הופעות אומנותיות ומופע דגלנים והוא מסתיים במפגן זיקוקין די  נור ממקום הטקס.

בליל החג מוצבות במרכזי הערים במות בידור והמוני חוגגים צופים במופעים ובמפגני זיקוקין די נור.

בבוקר החג עורך נשיא המדינה קבלת פנים לחיילים מצטיינים ובצהריים נערך בתיאטרון ירושלים חידון התנ""ך העולמי לנוער. אירועי היום הממלכתיים ננעלים בטקס הענקת פרס ישראל.

במהלך החג פותחים רבים ממחנות צה""ל את שעריהם ומציגים בפני המבקרים כלי נשק ואמצעי לחימה שבשימוש צה""ל. בבתי-כנסת רבים נערכת תפילה חגיגית ואומרים הלל ותפילה לשלום המדינה.


> ההמנון הלאומי

> נאום יושב-ראש הכנסת יוסף שפרינצק לכבוד יום העצמאות הראשון של מדינת ישראל. 

[קישור למידע](https://main.knesset.gov.il/About/Lexicon/Pages/independence_day.aspx)."
"יושב-ראש הכנסת: יושב-ראש הכנסת הוא העומד בראש הכנסת, מנהל את ענייניה, מופקד על שמירת כבודה, על הסדר בישיבותיה ועל קיום תקנונה. הוא המייצג את הכנסת כלפי גופים חיצוניים. יושב-ראש הכנסת אחראי גם למינהל הכנסת ולמזכירות הכנסת, וכן להכנתו ולביצועו של תקציב הכנסת. יושב-ראש הכנסת נבחר בהצבעה גלויה לכל תקופת כהונתה של הכנסת.
סגני היושב-ראש נבחרים בהצבעה גלויה לפי הצעה של ועדת הכנסת, לכל תקופת כהונתה של הכנסת או לתקופות קצרות יותר. יושב-ראש הכנסת וסגניו מהווים גוף הנקרא נשיאות הכנסת .
נשיאות הכנסת מתכנסת מדי שבוע כדי לקבוע את סדר-היום של מליאת הכנסת וכדי לאשר את ההצעות הדחופות לסדר-היום , את הדיונים המהירים ואת הצעות החוק הפרטיות שיונחו על שולחן הכנסת. יושב-ראש הכנסת או אחד מסגניו מנהל את ישיבות מליאת הכנסת, מעמיד את ההצעות להצבעה ומכריז על תוצאות ההצבעה.
ליושב-ראש הכנסת נתונות סמכויות לעניין שמירת הסדר והביטחון בתחומי הכנסת. בהיעדרו של נשיא המדינה מהארץ, יושב-ראש הכנסת ממלא את מקומו.. 

[קישור למידע](https://main.knesset.gov.il/About/Lexicon/Pages/SpDescription.aspx)."
"ישעיהו-שרעבי, ישראל: יושב-ראש הכנסת בשנים 1972–1977 (בכנסת השמינית ובכנסת התשיעית)



נולד ב-20 באפריל 1908 בסדן שבתימן. עלה ארצה בשנת 1929. נפטר ב-20 ביוני 1979.


השכלה: לימודי כלכלה, סוציולוגיה וספרות.


בין תפקידיו ופעליו: ראש המחלקה לעלייה מתימן וממדינות מוסלמיות נוספות בהסתדרות, סגן מזכיר הממשלה המופקד על הקשר עם הכנסת, פעיל בארגון עליית יהודי תימן במבצע ""מרבד הקסמים"", המזכיר הכללי של מפלגת העבודה, יושב-ראש ועדת הכנסת והוועדה המיוחדת לעניין חוק מבקר המדינה (תיקון מס' 5 – הקמת נציבות תלונות הציבור).


השתייכות מפלגתית: מפלגת פועלי ארץ ישראל, המערך לאחדות פועלי ארץ ישראל, מפלגת העבודה הישראלית, מערך.. 

[קישור למידע](https://main.knesset.gov.il/About/Lexicon/Pages/yeshayahu.aspx)."
"כנסת: הכנסת היא בית המחוקקים הישראלי, הרשות המחוקקת של מדינת ישראל. ב-16 בפברואר 1949, יומיים לאחר שהתכנסה לראשונה, קבעה האספה המכוננת בחוק המעבר, התש""ט–1949, כי בית המחוקקים במדינת ישראל ייקרא הכנסת וציר האספה המכוננת ייקרא חבר הכנסת .



מקור השם כנסת בשמה של כנסת הגדולה – המוסד העליון של ראשי ישראל וחכמיה, שהתכנס בירושלים לאחר שיבת היהודים מגלות בבל במאה החמישית לפני הספירה. מספר חברי הכנסת, 120, נקבע לפי מספר החכמים שישבו בכנסת הגדולה.. 

[קישור למידע](https://main.knesset.gov.il/About/Lexicon/Pages/knesset.aspx)."
"לבני, ציפי: ראשת האופוזיציה בשנים 2009–2012 ובשנים 2018–2019 (בכנסת השמונה-עשרה ובכנסת העשרים)
נולדה ב-7 באוגוסט 1958.
השכלה: תואר ראשון במשפטים.
מילאה תפקידים ציבוריים נוספים, ובהם: ממלאת מקום ראש הממשלה, שרה בממשלות ישראל, חברת הכנסת החמש-עשרה עד הכנסת העשרים, שירתה במוסד, כיהנה כמנכ""ל החברות הממשלתיות.
השתייכות מפלגתית: הליכוד, אחריות לאומית, קדימה, התנועה, המחנה הציוני.



ביוגרפיה פוליטית. 

[קישור למידע](https://main.knesset.gov.il/About/Lexicon/Pages/livni_zipi.aspx)."
"לוי מיקי: יושב-ראש הכנסת בשנים 2021–2022 (בכנסת העשרים-וארבע)



נולד ב-21 ביוני 1951 בירושלים.



השכלה: תואר ראשון במדעי החברה ותואר שני בחינוך.



בין תפקידיו ופעליו: מפקד מחוז יהודה ושומרון במשטרת ישראל, מפקד מחוז ירושלים במשטרת ישראל, נספח משטרת ישראל בארצות הברית, סגן שר האוצר.



השתייכות מפלגתית: יש עתיד, יש עתיד-תל""ם, כחול לבן.



ביוגרפיה פוליטית. 

[קישור למידע](https://main.knesset.gov.il/About/Lexicon/Pages/mikilevi.aspx)."
"לינדנשטראוס, מיכה: מבקר המדינה ונציב תלונות הציבור בשנים 2005–2012


מיכה לינדנשטראוס נבחר בכנסת למבקר המדינה ונציב תלונות הציבור ב-25 במאי 2005.


נולד בשנת 1937 בברלין בגרמניה. עלה ארצה בשנת 1937. נפטר בשנת 2019.



השכלה: תואר ראשון ושני במשפטים מהאוניברסיטה העברית בירושלים.


בין תפקידיו ופעליו: תובע צבאי ויועץ משפטי בצה""ל, שופט תעבורה, שופט שלום ושופט מחוזי, נשיא בית המשפט המחוזי בחיפה; יושב-ראש התנועה לארץ ישראל טובה ויושב-ראש נציגות השופטים בישראל.. 

[קישור למידע](https://main.knesset.gov.il/About/Lexicon/Pages/lindenshtraus_micha.aspx)."
"לפיד, יאיר: ראש ממשלת ישראל מ יולי 2022 עד דצמבר 2022.


נולד ב-5 בנובמבר 1963 בתל אביב-יפו.



השכלה: סיים לימודי תואר שני בפרשנות ותרבות באוניברסיטת בר אילן (ללא תואר).



מילא תפקידים ציבוריים נוספים, ובהם: ראש האופוזיציה, שר בממשלות ישראל, ראש הממשלה החליפי, חבר הכנסת מהכנסת התשע-עשרה.



השתייכות מפלגתית: יש עתיד, כחול לבן.



ביוגרפיה פוליטית. 

[קישור למידע](https://main.knesset.gov.il/About/Lexicon/Pages/lapid.aspx)."
"לפיד, יוסף (טומי): ראש האופוזיציה בשנת 2005 (בכנסת השש-עשרה)
נולד ב-27 בדצמבר 1931 בנובי סאד ביוגוסלביה. נפטר ב-1 ביוני 2008.
השכלה: תואר ראשון במשפטים.
מילא תפקידים ציבוריים נוספים, ובהם: סגן ראש הממשלה ושר המשפטים, חבר הכנסת החמש-עשרה והשש-עשרה, יושב-ראש מפלגת שינוי, עיתונאי וסופר, מנכ""ל רשות השידור, יושב-ראש התאחדות הטלוויזיה בכבלים, יושב-ראש מועצת יד ושם.
השתייכות מפלגתית: שינוי, שינוי התנועה החילונית, שינוי מפלגת החילונים ומעמד הביניים, הסיעה החילונית.



ביוגרפיה פוליטית. 

[קישור למידע](https://main.knesset.gov.il/About/Lexicon/Pages/lapid_yos.aspx)."
"לוז, קדיש: יושב-ראש הכנסת בשנים 1959–1969 (מהכנסת הרביעית עד הכנסת השישית)



נולד ב-10 בינואר 18 95 בבוברויסק ברוסיה הלבנה. עלה ארצה בשנת 1920. נפטר ב-4 בדצמבר 1972.


השכלה: למד בטכניון בקרלסרוהה בגרמניה ובמכון לכלכלה בסנט פטרסבורג. למד מדעים וחקלאות במכון החקלאי שליד אוניברסיטת אודסה ובאוניברסיטת דורפט באסטוניה.


בין תפקידיו ופעליו: שירת בצבא הרוסי והוכשר לקצין, היה חבר ב""הגנה"", ובמלחמת העצמאות לחם בעמק הירדן.  נמנה עם מייסדי תנועת החלוץ. כאשר עלה לארץ ישראל עבד בחקלאות ובסלילת כבישים, היה חבר קבוצת דגניה ב', ציר בקונגרס הציוני העשרים והעשרים-ושניים ושר החקלאות. בתקופת כהונתו כיושב-ראש הכנסת נבנה בניין הכנסת בגבעת רם.


השתייכות מפלגתית: מפלגת פועלי ארץ ישראל, המערך לאחדות פועלי ארץ ישראל, מפלגת העבודה הישראלית, מערך.. 

[קישור למידע](https://main.knesset.gov.il/About/Lexicon/Pages/luz.aspx)."
"לוין, יריב: יושב-ראש הכנסת בשנים 2020– 2021


השכלה: תואר ראשון במשפטים מהאוניברסיטה העברית; עורך דין מומחה במשפט האזרחי-מסחרי;
בוגר האולפן לערבית של חיל המודיעין.



בין תפקידיו ופעליו: סגן ראש לשכת עורכי הדין, חבר הכנסת מאז הכנסת השמונה-עשרה, יושב-ראש
ועדת הכנסת וועדת החוץ והביטחון, יושב-ראש הקואלי ציה, שר התיירות; חיבר מילון עברי-ערבי-
אנגלי למונחים כלכליים, שזכה בפרס של חיל המודיעין.



השתייכות מפלגתית: הליכוד.. 

[קישור למידע](https://main.knesset.gov.il/About/Lexicon/Pages/yariv_levin.aspx)."
"מאיר, גולדה: ראש ממשלת ישראל בשנים 1969– 1974
נולדה ב-3 במאי 1898 בקייב באוקראינה. עלתה ארצה בשנת 1921. נפטרה ב-8 בדצמבר 1978.
השכלה: בוגרת בית המדרש למורות במילווקי ובעלת תעודת הוראה.
מילאה תפקידים ציבוריים נוספים, ובהם: מזכירת מועצת הפועלות, מזכירת הוועד הפועל של ההסתדרות, ראש המחלקה ההדדית של ההסתדרות, ראש המחלקה המדינית של ההסתדרות, ראש המחלקה המדינית של הסוכנות היהודית, חברת מועצת המדינה הזמנית, צירת ישראל במוסקבה, המזכירה הכללית של מפא""י, המזכירה הכללית של מפלגת העבודה הישראלית, סגנית יושב-ראש האינטרנציונל הסוציאליסטי, שרה בממשלות ישראל וחברת הכנסת מהכנסת הראשונה עד הכנסת השמינית.
השתייכות מפלגתית: מפלגת פועלי ארץ ישראל, המערך, מפלגת העבודה הישראלית.

> ביוגרפיה פוליטית

> הנצחת זכר גולדה מאיר

> הודעת ראש הממשלה על התפטרותה, 11.4.1974
> חוק הנצחת זכרם של נשיאי ישראל וראשי ממשלותיה, התשמ""ו–1986. 

[קישור למידע](https://main.knesset.gov.il/About/Lexicon/Pages/meir_go.aspx)."
"מועצת העם: מועצת העם הוקמה מעט לפני תום המנדט הבריטי בפלשתינה-א""י בשל הצורך בהסדרת המוסדות שינהלו את המדינה מיד עם הקמתה על בסיס מוסדות נבחרים קיימים של היישוב בתקופת המנדט, אספת הנבחרים והנהלת הסוכנות. המועצה התכנסה לארבע ישיבות בין 4 ל-14 במאי. בישיבתה האחרונה הוכרזה מדינת ישראל.

ב-14 במאי 1948 הפכה מועצת העם למועצת המדינה הזמנית, בית המחוקקים של המדינה שרק נולדה, ומיד הוגדרה כ""הרשות המחוקקת"". הכנסת הראשונה החלה לפעול רק אחרי הבחירות, ב-14 בפברואר 1949 .



להרחבה. 

[קישור למידע](https://main.knesset.gov.il/About/Lexicon/Pages/moezet_haam.aspx)."
"מימון מפלגות: הכספים המשולמים למפלגות על פי חוק מימון מפלגות, התשל""ג–1973. המימון של כל מפלגה תלוי במספר חברי הכנסת שיש לה בכנסת היוצאת ובכנסת החדשה. כספי המימון משולמים מאוצר המדינה, באמצעות יושב-ראש הכנסת, לחשבון הבנק של כל סיעה.

כל סיעה זכאית, לפי הוראות חוק זה, למימון הוצאות הבחירות בתקופת הבחירות , למימון הוצאותיה השוטפות בכל חודש החל בחודש שאחרי פרסום תוצאות הבחירות לכנסת ועד החודש שבו פורסמו תוצאות הבחירות לכנסת הבאה ולמימון התשלומים לצוות הפרלמנטרי.. 

[קישור למידע](https://main.knesset.gov.il/About/Lexicon/Pages/party-financing.aspx)."
"ממשלה: הרשות המבצעת על פי שיטת הממשל הישראלית. מכהנים בה ראש הממשלה וחבריה, שרים שאחראים לניהול משרדי הממשלה השונים.


חוק-יסוד: הממשלה קובע כי הממשלה מכהנת מכוח אמון הכנסת, כי היא נושאת באחריות משותפת לפעולותיה בפני הכנסת וכי כל שר אחראי לפעולותיו בפני ראש הממשלה.
לאחר הבחירות לכנסת ובהתאם לתוצאותיהן, נשיא המדינה מטיל את תפקיד הרכבת הממשלה על אחד מחברי הכנסת, לאחר התייעצות עם נציגי הסיעות בכנסת. הרכב הממשלה וקווי היסוד שלה מובאים לאישור הכנסת.
הממשלה מוסמכת לעשות בשם המדינה, בכפוף לכל דין, כל פעולה שעשייתה אינה מוטלת בדין על רשות אחרת.
הכנסת רשאית להביע אי-אמון ב ממשלה. הבעת אי-אמון תיעשה בהחלטה של הכנסת, ברוב חבריה, להביע אמון בממשלה אחרת, שהודיעה על קווי היסוד של מדיניותה, על הרכבה ועל חלוקת התפקידים בין השרים.
כל ממשלות ישראל. 

[קישור למידע](https://main.knesset.gov.il/About/Lexicon/Pages/government.aspx)."
"מסקנות: תקנון הכנסת קובע כי בעניין שאינו הצעת חוק, שמסרה מליאת הכנסת לדיון אחת הוועדות, על הוועדה להביא את מסקנותיה לידיעת חברי הכנסת על-ידי הנחתן על שולחן הכנסת.

אם אין החלטה מראש של הכנסת לקיים דיון במסקנות הוועדה, רשאית הממשלה להציע לכלול דיון במסקנות הוועדה בסדר-היום של הכנסת. גם חבר הכנסת רשאי, על-ידי הצעה לסדר-היום, להציע לקיים דיון במסקנות הוועדה. יושב-ראש הכנסת מעביר את מסקנות הוועדה אל השר אשר העניין הנדון נמצא בתחום תפקידיו, ותוך שלושה חודשים מיום קבלת המסקנות, על השר להודיע בכתב ליושב-ראש הכנסת  על כל פעולה שפעל בעקבות המסקנות. הודעתו תונח על שולחן הכנסת.. 

[קישור למידע](https://main.knesset.gov.il/About/Lexicon/Pages/conclusions.aspx)."
"מבקר המדינה: תפקידו של מבקר המדינה הוא לבקר את הרשות המבצעת, את הרשויות המקומיות וגופים ציבוריים נוספים שנקבעו בחוק, ולבחון את חוקיות הפעולות, את טוהר המידות ואת הניהול התקין בגופים המבוקרים. מבקר המדינה נבחר על ידי הכנסת בהצבעה חשאית לתקופת כהונה אחת של שבע שנים, ולאחר בחירתו הוא מצהיר אמונים בפני הכנסת. באותו מועד רשאי המבקר החדש, בתיאום עם יושב-ראש הכנסת, לשאת דברים במליאת הכנסת.
המבקר אחראי בפני הכנסת בלבד: דוחותיו מוגשים לכנסת, והוא אינו תלוי בממשלה.  הכנסת היא שקובעת את שכרו של מבקר המדינה, ותקציב משרדו נקבע על ידי ועדת הכספים של הכנסת לפי הצעה של מבקר המדינה.

מבקר המדינה מגיש לכנסת דוחות וחוות דעת בתחום תפקידיו, והם נדונים בוועדה לענייני ביקורת המדינה של הכנסת . הוועדה רשאית לזמן לישיבותיה את נציגי הגוף המבוקר ולדרוש מהם להגיב על דברי הביקורת. הוועדה אף רשאית לבקש מהמבקר להכין חוות דעת בנושאים שבתחום תפקידו.
דוח המבקר משמש אמצעי בידי הכנסת למילוי אחד מתפקידיה המרכזיים: ביקורת ופיקוח על פעולותיה של הרשות המבצעת.
במקרים מסוימים מעניק החוק לוועדה לענייני ביקורת המדינה סמכות להחליט על הקמת ועדת חקירה ממלכתית בנושא הכלול בדוח או בחוות דעת של מבקר המדינה.
חוק מבקר המדינה בגרסתו הראשונה אושר בכנסת הראשונה במאי 1949. בחוק המקורי נקבע שמבקר המדינה ימונה על ידי נשיא המדינה על פי המלצת ועדת הכנסת. רק בחוק-יסוד: מבקר המדינה, שנחקק בשנת 1988, הוחלט שהמבקר, כמו נשיא המדינה, ייבחר על ידי הכנסת.
בשנת 1988 חוקקה הכנסת את חוק-יסוד: מבקר המדינה , המעגן את מעמדו ואת תפקידיו של המבקר בחוק-יסוד.
מבקר המדינה משמש גם נציב תלונות הציבור (אומבודסמן) לגבי כל גוף מבוקר או נושא משרה בגוף כאמור.
> אתר מבקר המדינה. 

[קישור למידע](https://main.knesset.gov.il/About/Lexicon/Pages/critic.aspx)."
"מופז, שאול: ראש האופוזיציה בשנת 2012 ובשנת 2013 (בכנסת השמונה-עשרה)
נולד ב-4 באוקטובר 1948.
השכלה: בוגר המכללה לפיקוד ומטה של חיל הנחתים האמריקאי בקוונטיקו בווירג'יניה, תואר ראשון במינהל עסקים.
מילא תפקידים ציבוריים נוספים, ובהם: משנה לראש הממשלה, סגן ראש הממשלה, שר בממשלות ישראל, רמטכ""ל צה""ל.
השתייכות מפלגתית: קדימה.



ביוגרפיה פוליטית. 

[קישור למידע](https://main.knesset.gov.il/About/Lexicon/Pages/mofaz_shaul.aspx)."
"מלחמת ""חרבות ברזל"": מלחמה שהכריזה מדינת ישראל נגד ארגון הטרור חמאס בתגובה למתקפת הפתע שביצע הארגון בבוקרו של יום שבת, חג שמחת תורה התשפ""ד,7 באוקטובר 2023, שבה פלשו מחבלי חמאס לבסיסי צה""ל ויישובים בעוטף עזה, תוך כדי ירי של אלפי טילים לעבר ישראל. בפלישה זו חדרו לישראל אלפי מחבלים מרצועת עזה דרך גדר הגבול ברכבים, ברגל ואף מן האוויר, רצחו יותר מ-1,100 אזרחים, חיילים ואזרחים זרים וביצעו בהם פשעים מחרידים, פצעו כ-5,000 איש וחטפו לתוך שטח הרצועה כ-250 פעוטות, ילדים וילדות, נערים ונערות, נשים, גברים, חיילים וחיילות ואזרחים זרים.



בתגובה למתקפה הרצחנית הכריזה ממשלת ישראל על מלחמת חורמה למיגור יכולותיו הצבאיות ושלטונו של חמאס ברצועת עזה. בשבועות הראשונים התמקדה הלחימה באלפי תקיפות של חיל האוויר נגד יעדי טרור ברצועה, ובסוף אוקטובר החל התמרון הקרקעי, בהשתתפות כוחות גדולים של רגלים, שריון, הנדסה ועוד. בין 24 בנובמבר ל-1 בדצמבר הוכרזה הפוגה בלחימה לצורך ביצוע עסקה ובמסגרתה שוחררו משבי חמאס עשרות ילדים ונשים.



כיממה לאחר פרוץ המלחמה - נפתחה גם החזית הצפונית – וארגון הטרור חיזבאללה שיגר טילים לעבר מוצבי צה""ל בצפון הארץ, ובהמשך גם לכיוון יישובים ומטרות אזרחיות. בנוסף לכך נורו טילים גם מכיוון סוריה. במסגרת ההגנה על העורף, החליטו בישראל לפנות עשרות יישובים בדרום ובצפון. כוחות הביטחון פעלו מתחילת המלחמה גם ביהודה ושומרון, חיסלו חוליות מחבלים ועצרו אלפי פלסטינים. בהמשך חודש אוקטובר הותקפה ישראל גם בידי החות'ים - ארגון טרור הפועל מתימן - באמצעות טילים וכלי טיס בלתי מאוישים.. 

[קישור למידע](https://main.knesset.gov.il/About/Lexicon/Pages/IronSwords.aspx)."
"ממשלת אחדות לאומית: ממשלת אחדות לאומית (בעבר נהגו לכנות ממשלה כזאת ""ממשלת ליכוד לאומי"") היא ממשלה המתבססת על קואליציה רחבה, שחברים בה גם נציגי סיעות יריבות. האופוזיציה לממשלה כזאת היא מטבע הדברים קטנה.

ממשלת אחדות לאומית קמה בשל מצב חירום כגון מלחמה, אסון טבע או משבר כלכלי המצריך התגייסות כוחות נרחבת לשם טיפול במצב. גם מצב של שוויון כוחות בין גושי המפלגות היריבות שנבחרו לכנסת, שאינו מאפשר לגבש קואליציה שיש לה רוב, מצריך לעתים הקמת ממשלת אחדות לאומית. אפשרות אחרת במקרה כזה היא לקיים בחירות מוקדמות, אך מכיוון שמערכות בחירות תכופות עלולות לערער את יציבות המשטר ואת היציבות במשק, שני הגושים משתפים פעולה עד הבחירות הבאות.


ממשלות אחדות לאומית שכיהנו במדינת ישראל


הממשלה ה-13 בראשות לוי אשכול (מערך), שפעלה בתקופת הכנסת השישית. ב-1 ביוני 1967 צירף אשכול לקואליציה את הסיעות רפ""י וגח""ל והקים ממשלת ליכוד לאומי. לממשלה הצטרף משה דיין (רפ""י) בתפקיד שר הביטחון, ומנחם בגין ויוסף ספיר (גח""ל) הצטרפו כשרים בלי תיק. מינויו של דיין לשר הביטחון ערב מלחמת ששת הימים נועד להפיג את חרדות הציבור נוכח איומי מדינות ערב על קיומה של מדינת ישראל.


הממשלה ה-14 (מרס עד דצמבר 1969) בראשות גולדה מאיר (מערך), שפעלה גם היא בתקופת הכנסת השישית. גולדה מאיר הקימה את הממשלה לאחר פטירתו של ראש הממשלה לוי אשכול. גם היא הייתה ממשלה רחבה, והרכבה היה דומה לזה של הממשלה שקדמה לה.


הממשלה ה-15 (1969–1974) בראשות גולדה מאיר (מערך), שפעלה בתקופת הכנסת השביעית . אל הממשלה הצטרף מנחם בגין בראש מפלגת גח""ל. הימים היו ימי מלחמת ההתשה. באוגוסט 1970, כאשר הסתיימה מלחמת ההתשה, פרשו שרי גח""ל מן הממשלה.


הממשלה ה-21 והממשלה ה-22 (1984–1986 ו-1986–1988), שפעלו בתקופת הכנסת האחת-עשרה. בראשות הממשלה העשרים-ואחת עמד שמעון פרס (מערך), ובראשות הממשלה העשרים-ושתיים עמד יצחק שמיר (ליכוד). הרוטציה הזאת הושגה לאחר שבבחירות לכנסת הושג שוויון בין גוש הימין לגוש השמאל. חלוקת התפקידים בממשלה וקווי היסוד היו זהים בשתי הממשלות.


הממשלה ה-23  (1988–1990) בראשות יצחק שמיר (ליכוד), שפעלה בתקופת הכנסת השתים-עשרה. בין השאר היו שותפים לה אנשי המערך בראשותו של שמעון פרס, שכיהן כממלא מקום ראש הממשלה וכשר האוצר. אף כי המבנה הסיעתי של הכנסת אפשר הקמה של ממשלה צרה בראשות הליכוד, יצחק שמיר בחר להרכיב ממשלה הנשענת על קואליציה רחבה. הממשלה נאלצה להתפטר אחרי שהושג רוב בהצבעה על הבעת אי-אמון בממשלה בנושא סירובו של ראש הממשלה לנהל משא-ומתן עם משלחת פלסטינית.


הממשלה ה-29 (2001–2003) בראשות אריאל שרון (ליכוד), שפעלה בתקופת הכנסת החמש-עשרה . בבחירות אלו נבחר אריאל שרון בבחירה ישירה. בממשלה ישבו מטעם סיעת ישראל אחת שמעון פרס בתפקיד שר החוץ ובנימין בן-אליעזר בתפקיד שר הביטחון.


הממשלה ה-30 (2003–2006) בראשות אריאל שרון (ליכוד), שפעלה בתקופת הכנסת השש-עשרה. בתקופתה הראשונה היא הייתה ממשלת מרכז–ימין בהשתתפות הליכוד, שינוי, המפד""ל והאיחוד הלאומי. הממשלה התפרקה בשנת 2004 בשל תוכנית ההתנתקות והתקציב לשנת 2005. בינואר 2005, לאחר פרישת מפלגת שינוי מהקואליציה, הצטרפה סיעת העבודה-מימד לקואליציה ולממשלה. ממשלה זו מימשה את תוכנית ההתנתקות. באוגוסט 2005, בשל תוכנית ההתנתקות, התפלג הליכוד והוקמה סיעת קדימה ובראשה ראש הממשלה אריאל שרון. סיעת העבודה-מימד פרשה מן הממשלה לאחר מינוי עמיר פרץ ליושב-ראש המפלגה בנובמבר 2005.


הממשלה ה-32 בראשות בנימין נתניהו, שפעלה בתקופת הכנסת השמונה-עשרה. ב-9 במאי 2012 צירף בנימין נתניהו לקואליציה ולממשלה את סיעת קדימה בראשות שאול מופז . ממשלת האחדות הלאומית הזו התקיימה עד 17 ביולי 2012. סיעת קדימה פרשה מן הממשלה על רקע חילוקי דעות עם הליכוד בנושא חוק הגיוס.


הממשלה ה-35, ממשלת החילופים של בנימין נתניהו ובני גנץ, פעלה בתקופת הכנסת העשרים-ושלוש (ממאי 2020 עד יוני2021). לממשלה זו חברו סיעת הליכוד בראשות בנימין נתניהו, סיעת כחול לבן בראשות בני גנץ וסיעות נוספות. זו הייתה ממשלה פריטטית (= שוויונית) בין גוש הליכוד וגוש כחול לבן, ובקווי היסוד היא הוגדרה ""ממשלת אחדות וחירום של פיוס לאומי"" שהוקמה בשל ""המשבר הרפואי והכלכלי בממדים היסטוריים עקב התפשטות נגיף הקורונה"", וכן גם בשל התיקו הפוליטי שלא אפשר לליכוד ולכחול לבן להקים ממשלה צרה. בראשות הממשלה עמד בנימין נתניהו. חילופי ראשי הממשלה לא התקיימו בשל הקדמת הבחירות.

> כל ממשלות ישראל. 

[קישור למידע](https://main.knesset.gov.il/About/Lexicon/Pages/UnityGovt.aspx)."
"מפלגה: לפי חוק המפלגות, התשנ""ב–1992 , מפלגה היא ""חבר בני אדם שהתאגדו כדי לקדם בדרך חוקית מטרות מדיניות או חברתיות ולהביא לייצוגם בכנסת על ידי נבחרים"".


החוק קובע כללים ברורים בעניין הקמת מפלגות, רישומן אצל רשם המפלגות, סעיפי התקנון הנדרשים, מוסדותיהן וסדרי הדיון בהם, פעילויותיהן, סמכויות הסניפים ברחבי הארץ, נכסיהן, מימונן וכיוצא באלה. החוק גם קובע סייגים לרישום מפלגה, ולפיהם אסור שבין מטרותיה או מעשיה יהיו שלילת קיומה של מדינת ישראל כמדינה יהודית ודמוקרטית, הסתה לגזענות ותמיכה במאבק מזוין של מדינת אויב או של ארגון טרור נגד מדינת ישראל. כמו כן, אין לרשום מפלגה אם יש לרשם המפלגות יסוד סביר להסיק שהמפלגה תשמש מסווה לפעולות בלתי חוקיות.. 

[קישור למידע](https://main.knesset.gov.il/About/Lexicon/Pages/party.aspx)."
"מוזס, זיגפריד: מבקר המדינה בשנים 1949–1961


בשנת 1949 מונה זיגפריד מוזס על ידי נשיא המדינה חיים וייצמן למבקר המדינה הראשון של מדינת ישראל.


נולד בשנת 1887 בגרמניה. עלה ארצה בשנת 1937. נפטר בשנת 1974.


השכלה: לימודי משפטים בברלין. דוקטור למשפטים.


בין תפקידיו ופעליו: ציר בקונגרסים ציוניים, יושב-ראש התאחדות ציוני גרמניה וסגן נשיא הנציגות הארצית של יהודי גרמניה; ממנהיגי יוצאי קהילת גרמניה בישראל וממייסדי מכון ליאו בק לתולדות יהודי גרמניה ותרבותם.. 

[קישור למידע](https://main.knesset.gov.il/About/Lexicon/Pages/mozes_zigfrid.aspx)."
"מזכיר הכנסת: מזכיר הכנסת אחראי לניהול הפרלמנטרי של הכנסת. במסגרת זו המזכיר אחראי להכנה ולארגון של דיוני מליאת הכנסת, מייעץ ליושב-ראש הכנסת ולסגניו בענייני תקנון, נוהג ונוהל ומפקח על יישום החלטות המליאה. מזכיר הכנסת, או סגנו, נוכחים במליאת הכנסת בעת ישיבותיה.

מזכיר הכנסת מופקד על ניהול מזכירות הכנסת. מזכירות הכנסת מתאמת את סדר-היום של מליאת הכנסת. התיאום נעשה עם חברי הכנסת, הסיעות, הוועדות, מזכירות הממשלה ומשרדי הממשלה השונים. מזכירות הכנסת עוסקת בניתוב הפריטים הפרלמנטריים השונים (הצעות אי-אמון, הצעות לסדר-היום, הצעות לדיון מהיר, שעת שאלות, שאילתות והצעות חוק) בין מליאת הכנסת לוועדות הכנסת ולמשרדי הממשלה השונים, בהתאם להחלטות המליאה, ומקיימת מעקב ובקרה אחר התהליכים הפרלמנטריים.. 

[קישור למידע](https://main.knesset.gov.il/About/Lexicon/Pages/sec_knes.aspx)."
"מליאת הכנסת: מליאת הכנסת היא הגוף המרכזי ובעל הסמכות העליונה של הכנסת. החלטותיה של הכנסת מתקבלות באמצעות ההצבעות במליאה, המורכבת מ-120 חברי הכנסת. במליאה מועלות הצעות חוק, הצעות לסדר-היום, שאילתות לשרי הממשלה והצעות להביע אי-אמון בממשלה , ומתקיימים בה דיונים במגוון נושאים המשקפים את האירועים הפוליטיים, הביטחוניים, החברתיים והכלכליים המתרחשים במדינה. לא דרושה נוכחות כל חברי הכנסת כדי לקיים את פעולותיה. ההחלטות מתקבלות במליאת הכנסת בהצבעת רוב הנוכחים, אלא אם כן נקבע בחוק שיש צורך ברוב גדול יותר. בישיבות המליאה נרשם פרוטוקול הכולל את כל הנאמר על ידי חברי הכנסת ואת תוצאות הצבעותיהם.

נשיאות הכנסת, שחברים בה יושב-ראש הכנסת וסגניו, קובעת את סדר-היום של הכנסת. הממשלה מציעה חלק גדול מסדר-היום של ישיבות הכנסת. ישיבה אחת בשבוע מוקדשת לדיון בהצעות לסדר-היום שמעלים חברי הכנסת ולדיון מוקדם בהצעות חוק שמגישים חברי כנסת יחידים או קבוצות של חברי הכנסת.

ישיבות מליאת הכנסת מתקיימות בדרך כלל בימים שני, שלישי ורביעי בכל שבוע. הישיבות מתנהלות בשפה העברית. לחברי הכנסת זכות לדבר גם בערבית; נאומים בערבית יתורגמו לעברית. נאומים בשפה אחרת נישאים במליאה רק כאשר אורח מחוץ לארץ נואם בה.

הכנסת מקיימת בדרך כלל מושב אחד בשנה, ובו שני כנסים, האחד בחורף והאחר בקיץ, שנמשכים יחד כשמונה חודשים. בזמן פגרת הכנסת הממשלה רשאית לזמן את הכנסת לישיבה מחוץ למניין, ורשאים לעשות זאת גם 25 מחברי הכנסת המעוניינים בכך.

עבודת הכנסת מתנהלת על פי הכללים הכתובים בתקנון הכנסת , קובץ תקנות וכללים והוראות שגיבשה הכנסת במהלך השנים להסדרת נוהלי עבודתה. את כללי התקנון משלימים תקדימים שונים, למשל החלטות היושב-ראש וסגניו, המפורשים על ידי ועדת הפירושים, שחברים בה יושב-ראש הכנסת ושמונה מחברי הכנסת על פי בחירת ועדת הכנסת. מליאת הכנסת מאשרת תיקונים בתקנון, ולכל תיקון נדרש אישור ועדת הכנסת ומליאת הכנסת.. 

[קישור למידע](https://main.knesset.gov.il/About/Lexicon/Pages/plenum.aspx)."
"ממשלת חילופים: ממשלת חילופים היא ממשלה שנקבעו בה חילופים (רוטציה) בראשות הממשלה בין המנהיגים של שני הגושים המרכיבים אותה, הפועלת תוך שמירה על יחסי כוחות שוויוניים בין הגושים. מטרתה של ממשלה פריטטית (= שוויונית) מסוג זה היא לחייב את שני הגושים החברים בה להידבר ביניהם ולהגיע לפשרות ולהסכמות, שכן גוש אחד אינו יכול לקבל החלטות ללא הסכמת הגוש האחר. הממשלה ה-35 התבססה על עקרונות אלה.
לאחר הבחירות לכנסת העשרים-ושלוש, שנערכו במרץ 2020 והיו האחרונות מתוך שלוש מערכות בחירות שהתקיימו בתוך כשנה, נראה שוב כי יחסי הכוחות בכנסת אינם מאפשרים הקמת ממשלה וכי ישראל תיגרר שוב לאי-יציבות פוליטית ולבחירות נוספות. גוש הימין מנה 58 חברי הכנסת, וגוש המרכז-שמאל מנה 62 חברי הכנסת, 15 מהם חברי הרשימה המשותפת. כמו גוש הימין, גם חלק מחברי גוש המרכז-שמאל סירבו לצרף את הרשימה המשותפת לקואליציה או אפילו להקים ממשלה הנתמכת מבחוץ על ידי הרשימה המשותפת.
הפתרון היה הקמת ממשלת אחדות שתכלול את גוש הימין ואת גוש כחול לבן, עם הסכמה על רוטציה בראשות הממשלה בין בנימין נתניהו לבני גנץ, מנהיגי שני הגושים. באפריל 2020 חתמו סיעת הליכוד וסיעת כחול לבן על הסכם שלפיו ישבו יחד בממשלה.
עם זאת, יש לציין שסיעת כחול לבן שנכנסה לממשלה הייתה קטנה מסיעת כחול לבן שנבחרה לכנסת: לפני הצטרפותה לממשלה התפצלה ממנה סיעת יש עתיד-תל""ם , שהתנגדה להקמת ממשלת האחדות, ולאחר מכן התפצלו מהסיעה שני חברי תל""ם נוספים והקימו את סיעת דרך ארץ . כתוצאה מכך הצטמצמה הסיעה מ-33 מנדטים ל-15, וכבר לא הייתה הסיעה השנייה בגודלה בכנסת.
ממשלת החילופים עוגנה בתיקון מס' 8 לחוק-יסוד: הממשלה , ועקרונותיה באים לידי ביטוי בסעיף 13א(ד)(1) לחוק-יסוד הממשלה, המסדיר את החילופים בין ראש הממשלה לראש הממשלה החלופי. חוק-היסוד קובע את אופן ההתנהלות של הממשלה, ובכלל זה שוויון בכוח ההצבעה. לפי חוק-היסוד, רק ראש הגוש עצמו יכול לפטר שרים מהגוש שלו, וכל גוש מקבל זכות וטו על החלטות חשובות של ראש הגוש האחר.
לפי ההסכם שעליו חתמו סיעת הליכוד וסיעת כחול לבן, בנימין נתניהו עתיד היה לכהן כראש הממשלה למשך 18 חודשים, ולאחריו בני גנץ למשך תקופה דומה. הממשלה הוגדרה ממשלת חירום לאומית והתנהלה באופן פריטטי ובהובלה משותפת של שני האישים. ממשלה זו לא האריכה ימים, ובני גנץ לא הספיק לכהן בראשותה; בשל אי-העברת חוק התקציב לשנים 2020 ו-2021 ועל רקע אי-יציבות ומחלוקות בתוך הקואליציה בנושאים רבים, הבחירות לכנסת העשרים-וארבע הוקדמו ונקבעו ל-23 במרץ 2021.. 

[קישור למידע](https://main.knesset.gov.il/About/Lexicon/Pages/exchangegov.aspx)."
"מצנע, עמרם: ראש האופוזיציה בשנת 2003 (בכנסת השש-עשרה)
נולד ב-20 בפברואר 1945.
השכלה: בוגר הפנימייה הצבאית בבית הספר הריאלי בחיפה, תואר ראשון בגיאוגרפיה, תואר שני במדעי המדינה, בוגר המכללה למלחמה של צבא ארצות הברית בפנסילבניה, בוגר התוכנית לאנשי ציבור בכירים במרכז ליחסים בין-לאומיים באוניברסיטת הרווארד בארצות הברית.

מילא תפקידים ציבוריים נוספים, ובהם: ראש עיריית חיפה, יושב-ראש הוועדה הממונה בירוחם, חבר הכנסת השש-עשרה והכנסת התשע-עשרה, יושב-ראש ועדת החינוך, התרבות והספורט.
השתייכות מפלגתית: העבודה, התנועה בראשות ציפי לבני.



ביוגרפיה פוליטית. 

[קישור למידע](https://main.knesset.gov.il/About/Lexicon/Pages/mitsna_am.aspx)."
"מועצת המדינה הזמנית: מועצת המדינה הזמנית הוקמה ערב סיום המנדט הבריטי בארץ ישראל, ב-14 במאי 1948. תפקידיה היו לשמש רשות מחוקקת ורשות מבצעת כאחת, עד שתיבחר ממשלה זמנית על ידי אספה מכוננת נבחרת, ולהכין את הבחירות לרשות המחוקקת.

במועצה כיהנו חברי ההנהלה הציונית וחברי הנהלת היישוב. לנשיא המועצה נבחר חיים וייצמן, וליושב-ראש המועצה – יוסף שפרינצק. על אף האמור לעיל, בשל העיכוב בקיום הבחירות לאספה המכוננת, הוקמה ממשלה זמנית בראשות דוד בן-גוריון, בהשתתפות 13 מחברי מועצת המדינה הזמנית. נוסף על חברי הממשלה הזמנית היו במועצה 21 חברים, ובגלל הקושי שלהם להגיע לישיבות המועצה במקום מושבה בתל  אביב בתנאי המלחמה ששררו בארץ, מונו גם 27 ממלאי מקום.
הארגון וסדרי העבודה של מועצת המדינה הזמנית הושפעו מאופייה הזמני, ממצב החירום עקב מלחמת השחרור, מנהלים ומנהגים של הקונגרס הציוני ושל אספת הנבחרים, שהייתה הגוף המייצג העליון של היישוב היהודי בארץ  ישראל המנדטורית, וכן מיחסיה עם הממשלה הזמנית.
מועצת המדינה הזמנית המשיכה לכהן עד כינון הכנסת הראשונה.. 

[קישור למידע](https://main.knesset.gov.il/About/Lexicon/Pages/moatza.aspx)."
"מילון עברי-אנגלי: empty text
א
empty heading:
ב
empty heading:
ג
empty heading:
ד
empty heading:
ה
empty heading:
ו
empty heading:
ז
empty heading:
ח
empty heading:
ט
empty heading:
י
empty heading:
כ
empty heading:
ל
empty heading:
מ
empty heading:
נ
empty heading:
ס
empty heading:
ע
empty heading:
פ
empty heading:
צ
empty heading:
ק
empty heading:
ר
empty heading:
ש
empty heading:
ת




א
אגודת ידידות פרלמנטרית
Parliamentary Friendship Association (or) League
אגף (מנהלי)
division, section
אגף (בבניין)
wing
אולם המליאה
plenary hall, chamber
אופוזיציה
opposition
אזהרה
warning
אזור בחירה
constituency
אזרח
citizen
אחוז חסימה
qualifying threshold
אי-נוכחות
absence
אי-סדר
disorder
איגוד המזכירים הכלליים של פרלמנטים
Association of Secretaries General of Parliaments (ASGP)
(ה)איחוד הבין-פרלמנטרי
Inter- Parliamentary Union (IPU)
איסור
prohibition
אישור
approval, confirmation
אכסדרה
foyer
אמון בכנסת
trust in the Knesset
אספה מכוננת
Constituent Assembly
ארגון
organisation (Brit.) or organization (Ame.)
ארכיון הכנסת
Knesset archive
ארעי
temporary
אש התמיד
The Eternal Flame
אשרור
ratification
אתיקה
ethics
ב
בוחר
voter, elector
בחירות
elections
בחירות אזוריות
regional elections
בחירות יחסיות
proportional elections
בחירות מוקדמות
early elections
בחירות מקדימות
primaries
בטל ומבוטל
null and void, invalid
ביטול (חוק)
abrogation, repeal, cancellation
ביצוע
implementation, execution
בית-דין גבוה לצדק (בג""צ)
High Court of Justice
בית המחוקקים
legislature
בית הנבחרים
house of representatives
בית המשפט העליון
Supreme Court of Justice
בלתי מפלגתי
non-partisan, independent
בקשה
request
ג
גרסה
version
ד
דברי הכנסת
Knesset Record
דברי זיכרון
in memorium
דו-ביתי (פרלמנט)
bicameral
דובר הכנסת
Knesset Spokesman
דוח
report
דוח ביניים
interim report
דוח מבקר המדינה
State Comptroller Report
דוכן (נואמים)
rostrum, podium
דחייה (ביטול)
rejection
דחייה (למועד אחר)
adjournment, postponement, deferral, putting off
דיון (בוועדה)
deliberation
דיון (במליאה)
debate, proceedings
דיון אישי
personal debate
דיון כללי
general debate
דיון מוקדם (בהצעת חוק)
Preliminary Reading
דיון מיוחד
special debate
דיון סיעתי
debate on a (parliamentary) group basis
דין רציפות
rule of continuity
(ב)דלתיים סגורות
ה
in camera, closed meeting, behind closed doors
הגשת הצעה
tabling (or) moving a motion
הגשת שאילתא
submission of a question
הודעה
notice, notification
הודעה אישית
personal statement
הודעת הממשלה
Government announcement
הודעת שר
announcement by a minister
הוצאה כספית
expenditure
הוצאה מהמליאה
removal from the plenum
הוראה
provision, instruction
הוראות שעת חירום
emergency regulations
הוראת שעה
ordinance
החלטה (=סיכום דיון)
resolution
החלטה (=קביעה)
decision, ruling, decree
החלת דין הרציפות
application of the rule of continuity
הימנעות (בהצבעה במליאה או בוועדה)
abstention
הימנעות (מהצבעה בבחירות)
non-participation
היעדרות
absence
הכנסת היוצאת
the outgoing Knesset
הכנסת הנכנסת
the incoming Knesset
הכרזת העצמאות
Proclamation (or) Declaration of Independence
הליך
proceedings
המלצה
recommendation
הנחה על שולחן הכנסת
tabling, laying on the Knesset table
הנחיה
instruction
הנמקה
justification, reasoning
הסבר
explanation
הסכם בין-לאומי
treaty, international agreement, convention
הסכם קואליציוני
coalition agreement
הסרה מסדר-היום
removal from the agenda
הסרת חסינות
lifting (or) removal of immunity
הסתייגות
reservation
העברה (למקום אחר)
referral, transmission
העברה (מכהונה)
removal from office
הענשה
application of sanctions (mild), punishment (harsh)
העצמה
empowerment
הערה
comment
הערה (=נזיפה קלה)
reprimand
הערה לסדר
point of order
הפלת ממשלה
bringing down (or) toppling (or) overthrowing a government
הפסד
loss
הפסקת דיון
suspension of debate
הפעלת חוק
implementation of a law
הפרדת רשויות
separation of powers
הפרת סדר
breach of order, disorderly conduct
הצבעה
voting
הצבעה אלקטרונית
electronic voting
הצבעה בהרמת ידיים
voting by show of hands
הצבעה בעד
a vote in favour (Brit.) in favor (Ame.)
הצבעה חשאית
secret vote, secret ballot
הצבעה נגד
a vote against
הצבעה שמית/אישית
voting by roll-call
הצגת חפץ/מיצג
display of object
הצהרת אמונים
declaration of allegiance
הצהרת הון
financial declaration
הצעה
motion, proposal
הצעה דחופה לסדר-היום
urgent motion for the agenda
הצעה לסדר
point of order
הצעה לסדר-היום
motion for the agenda
הצעת אי-אמון
motion of no-confidence, non-confidence motion (Can.), censure
הצעת אמון
motion of confidence
הצעת חוק
bill
הצעת חוק של ועדה
Committee Bill
הצעת חוק של חבר הכנסת (פרטית)
Private Members' Bill
הצעת חוק של הממשלה
Government Bill
הצעת תיקון חוק
proposed amendment
הצעת תקציב
budget proposal, estimates, budget bill
הקדמה (למסמך)
preamble
הקדמה (לספר)
foreword, introduction
הקצאת מושבים
allocation of seats
הקצאת משאבים
allocation of resources
הקצבה
appropriation
הקשר טקסטואלי
textual connection
הרחקה
exclusion, removal
הרכב
composition, make-up
הרשאה
authorization (Brit.), authorization (Ame.)
השבעה
swearing in
השגה (=הסתייגות להצעה לתיקון התקנון)
reservation
השגה (=ערעור)
objection
השעיה
suspension
השתתפות בבחירות
turnout, participation in elections
התחייבות
pledge, undertaking, assumption of an obligation
התייעצות
consultation
התכנסות (של אנשים)
assembly, gathering, convention,
התמודדות בבחירות
running in an election, contesting an election
התפזרות הכנסת
dissolution of the Knesset
התפטרות
resignation
ו
ויתור
waiver
ועד עובדים
workers' committee
ועדה
committee, commission
(ה)וועדה לזכויות הילד
The Committee on Childrens' Rights
(ה)וועדה למאבק בנגע הסמים
The Committee on Drug Abuse
ועדה לעניין מסוים
select committee, committee on a particular matter, ad hoc committee
(ה)וועדה לענייני ביקורת המדינה
State Control Committee
(ה)וועדה לפניות הציבור
Public Petitions Committee
(ה)וועדה לקידום מעמד האישה
Committee on the Status of Women
ועדה מייעצת
advisory committee
ועדה מסדרת
Constituting Committee, Arrangements Committee
ועדה משותפת
joint committee
ועדה משותפת לתקציב הביטחון
Joint Committee for the Defence (Brit.) (or) Defense (Ame.) Budget
ועדה סטטוטורית
statutory committee
ועדה קבועה
permanent committee, standing committee
ועדת האתיקה
Ethics Committee
ועדת החוץ והביטחון
Foreign Affairs and Defence (Brit.) (or) Defense (Ame.) Committee
ועדת החוקה, חוק ומשפט
Constitution, Law and Justice Committee
ועדת החינוך, התרבות והספורט
Education, Culture and Sports Committee
ועדת חקירה פרלמנטרית
parliamentary committee of inquiry (or) enquiry
ועדת הכלכלה
Economics Affairs Committee
ועדת הכנסת
House Committee
ועדת הכספים
Finance Committee
ועדת המדע והטכנולוגיה
Science and Technology Committee
ועדת מינויים
appointments committee
ועדת משנה למאבק בסחר בנשים
Subcommittee on Trafficking in Women
ועדת העבודה, הרווחה והבריאות
Labour (Brit.) (or) Labor (Ame.), Welfare and Health Committee
ועדת העלייה, הקליטה והתפוצות
Immigration, Absorption and Diaspora Affairs Committee
ועדת הפנים ואיכות הסביבה
Internal Affairs and Environment Committee
ועדת משנה
subcommittee
ועדת הפירושים
Interpretation Committee
ועידה
conference, congress
ותיק חברי הכנסת
senior (or) oldest Member of the Knesset
ז
זימון
convening
זכות בחירה
right to vote, franchise
זכות דיבור
right to address (or) to speak (or) to take the floor
זכות קדימה
priority, precedence
זכות תגובה
right to answer (or) to react
ח
חבר הכנסת (ח""כ)
Member of the Knesset (MK)
חבר הקונגרס
Congressman
חבר הכנסת לשעבר (חכ""ל)
Former Member of the Knesset
חבר פרלמנט
Member of Parliament (MP)
חברות
membership
חד-ביתי (פרלמנט)
unicameral
חוות דעת
opinion, advisory opinion
חוזר (מסמך)
circular
חופש הדיבור
freedom of speech (or) expression
חוק
statute, law, act
חוק הבחירות
Elections Law
חוק ההסדרים
Arrangements Law
חוק הכנסת, התשנ""ד–1994
The Knesset Law, 5754-1994
חוק המפלגות, התשנ""ב–1992
The Parties Law, 5752-1992
חוק התקציב
Budget Law
חוק חסינות חברי הכנסת,
זכויותיהם וחובותיהם, התשי""א–1951
Immunities, Rights and Duties of
Members of the Knesset Law, 5711-1951
חוק-יסוד
basic law
חוק-יסוד: הכנסת
Basic Law: the Knesset
חוק-יסוד: הממשלה
Basic Law: the Government
חוק-יסוד: הצבא
Basic Law: the Army
חוק-יסוד: חופש העיסוק
Basic Law: Freedom of Occupation
חוק-יסוד: החקיקה
Basic Law: Legislation
חוק-יסוד: ירושלים בירת ישראל
Basic Law: Jerusalem, the Capital of Israel
חוק-יסוד: כבוד האדם וחירותו
Basic Law: Human Dignity and Liberty
חוק-יסוד: מבקר המדינה
Basic Law: the State Comptroller
חוק-יסוד: מקרקעי ישראל
Basic Law: State Lands
חוק-יסוד: משק המדינה
Basic Law: The State Economy
חוק-יסוד: נשיא המדינה
Basic Law: President of the State
חוק-יסוד: שפיטה
Basic Law: the Judiciary
חוק יסודות התקציב, התשמ""ה–1985
The Budget Foundations Law, 5745-1985
חוק מימון מפלגות, התשל""ג–1973
Party Financing Law, 5733-1973
חוק מעבר
transition law
חוק משכן הכנסת ורחבתו, התשכ""ח–1968
The Knesset Building and Compound Law, 5728-1968
חוקה
constitution
חוקיות (לגיטימיות)
legitimacy
חוקיות (על פי החוק)
legality
חילופי גברי (בכנסת)
replacement of a member
חסינות מהותית (של חברי הכנסת)
inviolability
חסינות שיפוטית (של חברי הכנסת)
immunity
חקיקה
legislation, enactment
חקירה
inquiry (or) enquiry, investigation
חַשָּב
financial controller, accountant general
ט
טיוטה
draft
טכס, טקס
ceremony
י
יועץ משפטי
council, legal advisor
(ה)יועץ המשפטי לכנסת
Legal Advisor of the Knesset
(ה)יועץ המשפטי לממשלה
Attorney General
יושב-ראש הכנסת
Speaker of the Knesset
יושב-ראש ועדה
chairman (or) chairperson of a committee
יושב-ראש פרלמנט
Speaker (or) President (or) Chairman of the Parliament
יחידה
unit
ימין פוליטי
political Right
יציע הציבור
public gallery
יציע אורחים חשובים
special guests gallery
ישיבה מיוחדת (של המליאה)
special sitting
ישיבה סגורה
closed meeting (or) sitting, meeting (or) sitting in camera
ישיבה פתוחה
open (or) public meeting (or) sitting
ישיבת ועדה
committee meeting
ישיבת מליאה
plenary sitting (or) session
כ
כבוד הכנסת
dignity of the Knesset
כהונה (של אדם)
tenure, term of office
כהונה (של כנסת)
term
כוח אדם
manpower
כינון ממשלה
establishment (or) formation of a government
כינוס
convening, gathering
כללי אתיקה
rules of ethics
כללי התנהגות
rules of conduct
כניסה לתוקף (של חוק)
promulgation, entry into force
כנס חורף
Winter Session
כנס קיץ
Summer Session
כנס מיוחד
Special Session
כשירות
competence, eligibility
כתב פרלמנטרי
parliamentary reporter
ל
לאסור
to forbid, to prohibit
לאשר
to approve, to authorise (Brit.) (or) authorize (Ame.)
לבצע
to implement, to execute
לגיטימיות (חוקיות)
legitimacy
לדחות (הצעה)
to reject
לדחות (בזמן)
to delay, to put off
להגיש הצעה
to table (or) move a motion
להגיש שאילתא
to submit a question
להחליט
to decide, to rule
להימנע (בהצבעה)
to abstain
להימנע (מלעשות משהו)
to avoid
להניח הצעת חוק
to table a bill
להסיר חסינות
to lift (or) remove immunity
להסיר מסדר-היום
to remove from the agenda
להעביר (קריאה ראשונה וכו')
to approve
להצביע בעד
to vote in favour (Brit.) in favor (Ame.)
להצביע נגד
to vote against
להציע חוק
to introduce (or) propose a bill
להציע תיקון
to move an amendment
להקציב
to appropriate, to allocate
להשתתף
to participate
לוביסט (שדלן)
lobbyist
לחוקק
to legislate, to enact
ליברל
liberal
לכנס (ישיבה)
to call, to convene
ללא משוא פנים
impartiality
למחוק
to delete, to erase, to remove
לממש
to realise (Brit.) to realize (Ame.)
לנעול (ישיבה)
to prorogue, to close
לנצח בבחירות
to win an election, to carry an election
לסכם
to summarise (Brit.) summarize (Ame.)
לערער
to appeal
לפסול (הצעה)
to rule out
לקבוע את סדר-היום
to set (or) lay down (or) fix the agenda
לקבל החלטה
to adopt a resolution, to decide
לקבל חוק
to pass a law
לקיים דיון
to hold a debate (or) deliberation
לשבת בראש
to chair, to preside
לשכה
office, bureau
לשלול את זכות הבחירה
to disenfranchise
לתת את זכות הדיבור
to give the floor
מ
מבוי סתום
stalemate, deadlock
מבקר המדינה
State Comptroller
מדווח
rapporteur
מדינה
state, country
מומחה
expert, specialist
מונה (קולות)
teller
(ה)מוסד לביטוח לאומי
The National Insurance Institute
מועמד
candidate
מועמדות
candidature, candidacy
מועצה
council, board
מושב הכנסת (זמן)
Annual Session
מושב הכנסת (מקום)
Seat of the Knesset
מושב מיוחד
special session, extraordinary session
מזכיר(ה)
secretary
מזכיר הכנסת
Secretary General of the Knesset
(ה)מזכיר (ה)כללי של פרלמנט
Secretary General (or) Clerk of a Parliament
מזכירות
secretariat
מחוקק
legislator
מחיקה
deletion, removal,
מחלקה
department, division
מימון בחירות
election financing
מימון מפלגות
party financing
מימוש
realisation (Brit.) realization (Ame.)
מינוי
appointment
מיסוי
taxation
מיעוט
minority
מִכְסָה
quota
מכרז
tender
מליאה
plenum
ממלא מקום
acting-, substitute
ממשל
administration
ממשלה
government, cabinet
ממשלת מעבר
transition government (or) caretaker government
מנהל(ת) ועדה
committee director
מנכ""ל הכנסת
Director General of the Knesset
מסמך
document
מסמכים שהונחו על שולחן הכנסת
documents tabled in the Knesset
מסקנה
conclusion
מעמד הכנסת
status of the Knesset
מענק
grant
מערכת דברי הכנסת
Editorial of the Knesset Record
מפלגה
party
מפלה
defeat
מפתח עניינים
index
מרכז מחקר ומידע
Research and Information Center
משאבי אנוש
human resources
משאל דעת קהל
public opinion poll
משאל עם
referendum, plebiscite
משבר
crisis
משכן הכנסת
the Knesset building
משלחת
delegation, mission
משמעת סיעתית
parliamentary group discipline
משמר הכנסת
the Knesset Guard
משקיף
observer
משרד (מקום עבודה)
office
משרד האוצר
Ministry of Finance
משרד הביטחון
Ministry of Defence (Brit.) (or) Defense (Ame.)
משרד הבינוי והשיכון
Ministry of Construction and Housing
משרד הבריאות
Ministry of Health
משרד החוץ
Ministry for Foreign Affairs
משרד החינוך
Ministry of Education
משרד החקלאות ופיתוח הכפר
Ministry of Agriculture and Rural Development
משרד המדע והטכנולוגיה
Ministry of Science and Technology
משרד התעשייה, המסחר והתעסוקה
Ministry of Industry, Trade and Employment
משרד המשפטים
Ministry of Justice
משרד הפנים
Ministry of the Interior
משרד התחבורה
Ministry of Transportation
משרד התיירות
Ministry of Tourism
משרד התקשורת
Ministry of Communications
משרד התשתיות הלאומיות
Ministry of National Infrastructures
(ה)משרד לביטחון פנים
Ministry for Public Security
(ה)משרד להגנת הסביבה
Ministry for the Environment
(ה)משרד לקליטת עלייה
Ministry for Immigration Absorption
משרד ממשלתי (מיניסטריון)
ministry
משרה
position, post
מתחם הכנסת
the Knesset precinct (or) compound
נ
נאום
speech, address
נאום בכורה
maiden speech
נאום בן דקה
one minute speech
נאום פתיחה
opening speech
נואם
speaker, person giving a speech
נוהג
custom, practice
נוהל
procedure
נוכחות (חברי הכנסת)
attendance, presence
נוסף
supplementary
נושא
topic, issue, subject
נזיפה
censure, admonition
נטילת חסינות
lifting (or) removal of immunity
ניהול
management
ניהול ישיבה
running a meeting
ניסוח
drafting, wording
ניצחון בבחירות
election victory
נספח
annex, appendix, supplement
נספחות
addenda, appendices
נעילת ישיבה
closing of sitting (or) meeting
נעילת מושב
prorogation, closing of session
נציב הדורות הבאים
The Commissioner for Future Generations
נציב שירות המדינה
Civil Service Commissioner
נציב תלונות הציבור
ombudsman
נציבות
commission
נציבות הדורות הבאים
The Commission for Future Generations
נציג
representative, delegate
נשיא המדינה
President of the State
נשיאות (הכנסת)
presidium
ס
סגירת דיון
adjournment of debate
סגן
deputy-, assistant, vice-
סדר-יום
agenda
סדר ישיבה
seating arrangement
סדרי דיון
debate procedures
סדרי עבודה
work procedures
סדרן
usher
סוכנות
agency
סוציאליסט
socialist
סטטוס קוו
status quo
סטנוגרמה
stenographic (or) shorthand report
סייג
qualification
סיום דיון
conclusion of debate, closure
סיכום (של דיון)
summing-up, conclusion
סיעה
parliamentary group ('group' for short), faction, party group
סיעת יחיד
one-man parliamentary group (or) faction (or party group
סמכות
competence, power, authority
סמכויות הכנסת
powers of the Knesset
סנטור
Senator
סעיף (בחוק)
article
סעיף קטן (בחוק)
clause
ספר החוקים
statute book
ספרייה פרלמנטרית
parliamentary library
סקירה
review, survey
סקר דעת קהל
public opinion survey
ע
עבודה פרלמנטרית
parliamentary work
עובד
worker, employee
עובד חברת כוח אדם
manpower worker
עובד מדינה
civil servant, state employee
עובד קבוע
tenured employee
עובד קבלן
contracted worker
עוזר (ל-)
assistant
עוזר פרלמנטרי
parliamentary assistant
עיצומים
sanctions
ערוץ הכנסת (טלוויזיה)
the Knesset television channel
ערעור
appeal
פ
פגרה
recess
פה אחד
unanimous
פומבי
public
פיזור (הכנסת)
dissolution
פילוג (סיעתי)
split
פיליבסטר
filibuster
פיקוח פרלמנטרי
parliamentary supervision (or) control
פירוש
interpretation
פניות הציבור
public petitions
פסילה (הצעה)
ruling out
פסקה (בחוק)
paragraph
פקודה (=הוראת חוק)
ordinance
פקודת המלך במועצתו
Order in Council
פרוטוקול (טקס)
protocol
פרוטוקול (רישום)
minutes, record of proceedings
פרלמנט
parliament
פרסום
publication
פרק (בחוק)
chapter, section
פרקליט המדינה
State Attorney
פתיחה (של ישיבה)
opening
פתק הצבעה
ballot paper
צ
צבא ההגנה לישראל (צה""ל)
The Israel Defence (Brit.) Defense (Ame.) Forces (IDF)
צו
order
צלצול
ringing (or) sounding of bell
צלצול להצבעה
division bell (Brit. Can.)
ק
קבוע
permanent
קביעת סדר-יום
setting an agenda
קבלת החלטה
adoption of a resolution
קבלת חוק
passing (or) enactment of a law
קואליציה
coalition
קובלנה
complaint, protest
קוד אתי
code of ethics
קוד התנהגות
code of conduct
קוהרנטיות תחיקתית
legislative coherence
קוורום
quorum
קול (בהצבעה)
vote
קול בלתי-כשר
invalid vote
קול כשר
valid vote
קול צף
floating vote
קיטוב
polarisation (Brit.) polarization (Ame.)
קלפי
polling station, polling booth
קצבה
allowance, pension
קצין הכנסת
Knesset Sergeant-at-Arms
קצרנית
shorthand-typist
קריאה לסדר
call to order
קריאה מוקדמת (טרומית) ר' דיון מוקדם
preliminary reading
קריאה ראשונה
First Reading
קריאה שלישית
Third Reading
קריאה שנייה
Second Reading
קריאת ביניים
interjection, heckling
ר
ראש האופוזיציה
Leader of the Opposition
ראש הממשלה
Prime Minister, premier
רדיקל
radical
רוב
majority
רוב יחסי
relative majority
רוב מוחלט
absolute majority
רוב מיוחס
special majority
רחבת הכנסת
the Knesset forecourt (or) square
רישום אינטרסים
registration of interests
רשומות
Official Gazette
רשות דיבור
being given the floor, permission to speak
רָשוּת
authority
רשות מבצעת
executive branch
רשות מחוקקת
legislative branch
רשות שופטת
judicial branch
רשימה
list
רשימת דוברים
list of speakers
רשמי
official, formal
רשמת פרלמנטרית
parliamentary stenographer
ש
שאילתא
question
שאילתא בכתב
written question
שאילתא בעל-פה
oral question
שאילתא רגילה
ordinary question
שאלה נוספת
supplementary question
שבועה
oath
שדולה
lobby
שדלן
lobbyist
שולחן הממשלה
government table
שופט
judge
שופט בית-המשפט העליון
Supreme Court Justice
שידור
broadcast
שידור חי
live broadcast
שידור ישיר
direct broadcast
שיטת בחירות
electoral system
שיקול דעת
consideration, discretion
שירות המדינה
civil service
שירותי מידע
information services
שירות צבאי
military service
שלטון
regime
שלטונות
authorities
שם חוק
title of a law
שמאל פוליטי
political Left
שמרן
conservative
שנתון הממשלה
Government Yearbook
שעת חירום
state of emergency
שעת שאלות
question time
שפה לא פרלמנטרית
unparliamentary language
שר
minister
שר בלי תיק
Minister without Portfolio
ת
תגובה
reaction, response
תדמית הכנסת
image of the Knesset
תהליך
process
תוספת
supplement
תוצאות הבחירות
election results, election returns
(ב)תוקף התפקיד
ex officio
תחולה
applicability
תחום שיפוט
jurisdiction
תחילת דיון
beginning of debate (or) deliberation
תיקו
a draw
תיקון (חוק)
amendment
תכולה
content
תפקיד (אדם)
post, position, duty
תפקיד (ועדה)
function,
תקדים
precedent
תקדים מחייב
binding precedent
תקופת כהונה
term of office, tenure
תקנה
regulation
תקנון
Rules of Procedure, Standing Orders
תקציב
budget
תקציב נוסף
supplementary budget
תקציב שנתי
annual budget
תשלום
payment. 

[קישור למידע](https://main.knesset.gov.il/About/Lexicon/Pages/dictionary.aspx)."
"מלץ, יעקב: מבקר המדינה ונציב תלונות הציבור בשנים 1987–1988


בשנת 1987 מונה יעקב מלץ על ידי נשיא המדינה חיים הרצוג למבקר המדינה ונציב תלונות הציבור.


נולד ב-1923 בלבוב בפולין. עלה ארצה בשנת 1925. נפטר בשנת 2006.


השכלה: לימודי משפטים בבית הספר למשפט של ממשלת המנדט הבריטי.


בין תפקידיו ופעליו: שופט מחוזי, שופט בבית המשפט העליון, מרצה בפקולטה למשפטים של האוניברסיטה העברית, מרצה במכון להשתלמות שופטים ע""ש י' זוסמן; עמד בראש הוועדה להשוואת התנאים שמקבלים נפגעי פעולות איבה לתנאים שמקבלים אלמנות ויתומים של חללי צה""ל, בראש הוועדה הציבורית לבחינת מבנה האוניברסיטאות (ועדת מלץ) ובראש הוועדה לציון חסידי אומות העולם, הפועלת ליד מוסד יד ושם.. 

[קישור למידע](https://main.knesset.gov.il/About/Lexicon/Pages/melz_yaakov.aspx)."
"נאומים בני דקה: לפי סעיף 51 לתקנון ה כנסת, חברי הכנסת רשאים לנאום במליאה במשך דקה אחת בנושאים לפי בחירתם.


יושב-ראש הישיבה קובע את סדר הנואמים, וחבר הכנסת המבקש לנאום מדבר פעם אחת בלבד  מהמקום המיועד לכך באולם המליאה. עם סיום הנאומים הממשלה רשאית להשיב, באמצעות אחד או שניים מנציגיה, במסגרת זמן שלא תעלה על חמש דקות לכל אחד מהמשיבים.. 

[קישור למידע](https://main.knesset.gov.il/About/Lexicon/Pages/minute-speech.aspx)."
"נבנצל, יצחק ארנסט: מבקר המדינה בשנים 1961– 1981 ונציב תלונות הציבור בשנים 1971– 1981


בשנת 1961 מונה יצחק ארנסט נבנצל על ידי נשיא המדינה יצחק בן-צבי למבקר המדינה, ובשנת 1971 התווסף לתפקידו גם תפקיד נציב תלונות הציבור.


נולד בשנת 1907 בפרנקפורט בגרמניה. עלה ארצה בשנת 1933. נפטר בשנת 1992.


השכלה: דוקטור למשפטים מאוניברסיטת פרנקפורט.


בין תפקידיו ופעליו: מרצה באוניברסיטת פרנקפורט, פרופסור למשפטים באוניברסיטאות ברלין ופרייבורג, ראש תנועת הנוער החרדית ""עזרא"" בגרמניה, קצין במטה הכללי, מנהל המחלקה לפיתוח ירושלים בסוכנות היהודית, מנהל החברה הכלכלית לירושלים; יושב-ראש בנק הדואר, יושב-ראש המועצה המייעצת של בנק ישראל, חבר ועדת אגרנט, חבר ועד הנאמנים של האקדמיה לאומנות ועיצוב בצלאל, נשיא מכון לב.. 

[קישור למידע](https://main.knesset.gov.il/About/Lexicon/Pages/nevenzal_yitzhak.aspx)."
"נושא חדש: סעיף 85 לתקנון הכנסת קובע כי ועדה מוועדות הכנסת שמכינה הצעת חוק לקריאה השנייה ולקריאה השלישית רשאית לתקן אותה, וכן היא רשאית לתקן סעיפי חוק שלא נזכרו בנוסח הצעת החוק שאושר בקריאה הראשונה, ובלבד שהתיקונים לא יחרגו מגדר הנושא של הצעת החוק.
אם הוצע בוועדה תיקון להצעת חוק, וח""כ, שר  או סגן שר (שהצעת החוק נוגעת לתחום אחריות המשרד שבו הוא מכהן) סבור שהתיקון המוצע חורג מגדר הנושא של הצעת החוק, הוא רשאי להעלות בוועדה טענת נושא חדש.


אם נשמעת בוועדה טענת נושא חדש, יושב-ראש הוועדה נדרש להביא את העניין להכרעת ועדת הכנסת, והוועדה שמכינה את הצעת החוק אינה רשאית לסיים את הדיון בתיקון המוצע עד להחלטת ועדת הכנסת בטענה. ועדת הכנסת תדון בטענת הנושא החדש שהובאה לפניה באחת משלוש הישיבות הקרובות שתקיים.


אם החליטה ועדת הכנסת כי התיקון המוצ ע הוא אכן בגדר נושא חדש, הוא לא ייכלל בהצעת החוק ולא יוגש כהסתייגות . אי אפשר לטעון טענת נושא חדש לאחר שהוועדה מאשרת את הצעת החוק לקריאה השנייה ולקריאה השלישית.. 

[קישור למידע](https://main.knesset.gov.il/About/Lexicon/Pages/new-issue.aspx)."
"נשיא המדינה: לפי סעיף 1 לחוק-יסוד: נשיא המדינה , נשיא המדינה הוא העומד בראש המדינה. הנשיא משתתף בטקסים רשמיים ובביקורים רשמיים בארץ ובחוץ לארץ כנציג המדינה. נשיא המדינה נבחר על ידי הכנסת בהצבעה חשאית לתקופת כהונה אחת בלבד של שבע שנים.
חוק-יסוד: נשיא המדינה מסדיר את מעמדו, את דרך בחירתו, את תקופת כהונתו, את מועד בחירתו, את תפקידיו וסמכויותיו ונושאים נוספים הקשורים בכהונתו.
סמכויות הנשיא
סעיף 11 לחוק-יסוד: נשיא המדינה קובע את תפקידיו וסמכויותיו של נשיא המדינה. בין תפקידיו, לפי סעיף זה: לחתום על חוקים שהכנסת מחוקקת; למלא את התפקידים שיוחדו לו בחוק-יסוד: הממשלה, ובכללם להטיל על אחד מחברי הכנסת שהסכים לכך את התפקיד להרכיב ממשלה לאחר בחירות על אחד מחברי הכנסת שהסכים לכך, לאחר שהתייעץ עם נציגי הסיעות בכנסת; לקבל מהממשלה דין וחשבון על ישיבותיה; להעניק כתבי האמנה לנציגיה הדיפלומטיים של מדינת ישראל; לקבל כתבי האמנה של דיפלומטים זרים שמונו לכהן בישראל ולחתום על אמנות עם מדינות חוץ, שאושרו על ידי הכנסת.
הנשיא גם מעניק תוקף רשמי למינוי של בעלי תפקידים שמינוים נקבע על ידי רשויות השלטון בהתאם לקבוע בחוק, כגון שופטים, דיינים, קאדים ונגיד בנק ישראל.
לפי סעיף 11(ב) לחוק-יסוד: נשיא המדינה, לנשיא נתונה גם הסמכות לתת חנינה לעבריינים ולהקל בעונשיהם על ידי הפחתתם או המרתם. הנשיא רשאי גם להקל בעונשים משמעתיים שמוטלים על בעלי מקצועות מוסדרים, על פי חוק הקלה באמצעי משמעת המוטלים על בעלי מקצועות מוסדרים, התשע""ז–2017.
הליך בחירתו של הנשיא
הליך בחירתו של נשיא המדינה מוסדר בסעיפים 7 ו-8 לחוק-יסוד: נשיא המדינה, ולפיהם הנשיא נבחר על ידי הכנסת בהצבעה חשאית. אם יש שני מועמדים או יותר – הנשיא צריך להיבחר ברוב של 61 חברי הכנסת. אם בסיבוב ההצבעה הראשון לא השיג אף מועמד את הרוב הדרוש, יתקיים סיבוב הצבעה נוסף, שבו יתמודדו רק שני המועמדים שקיבלו את מספר הקולות הגדול ביותר בהצבעה הראשונה. המועמד שיקבל בהצבעה השנייה את רוב הקולות של חברי הכנסת המשתתפים בהצבעה הוא הנבחר. אם עומד לבחירה מועמד יחיד, ההצבעה תהיה בעדו או נגדו, והוא ייבחר ברוב קולות חברי הכנסת המשתתפים בהצבעה.
חסינות הנשיא
סעיף 13 לחוק-יסוד: נשיא המדינה מעניק לנשיא המדינה חסינות מהותית וקובע כי הנשיא נהנה מחסינות בפני כל בית משפט או בית דין בכל הקשור לתפקידיו או לסמכויותיו, גם לאחר תום תקופת כהונתו. עוד קובע הסעיף כי הנשיא אינו חייב להגיד בעדות דבר שנודע לו במילוי תפקידו כנשיא. סעיף 14 לחוק-היסוד מעניק לנשיא המדינה גם חסינות דיונית, ולפיו במשך כל תקופת כהונתו אין אפשרות להעמידו לדין פלילי.. 

[קישור למידע](https://main.knesset.gov.il/About/Lexicon/Pages/president.aspx)."
"נתניהו, בנימין: ראש ממשלת ישראל בשנים 1996–1999,  2009–2021 ומדצמבר 2022.
נולד ב-21 באוקטובר 1949 בירושלים.
השכלה: בעל תואר BSc בארכיטקטורה ותואר MSc במינהל עסקים מאוניברסיטת MIT בארצות הברית; למד מדעי המדינה באוניברסיטת הרווארד ובאוניברסיטת MIT.
מילא תפקידים ציבוריים נוספים, ובהם: לוחם וקצין בסיירת מטכ""ל, מנהל מכון יונתן לחקר הטרור, ציר ישראל בוושינגטון, שגריר ישראל באו""ם, סגן שר ושר בממשלות ישראל, יושב-ראש הליכוד,  ראש האופוזיציה, חבר הכנסת מהכנסת השתים-עשרה עד הכנסת העשרים.
השתייכות מפלגתית: הליכוד, הליכוד-צומת, הליכוד-גשר-צומת, הליכוד – ישראל ביתנו, הליכוד – תנועה לאומית ליברלית.. 

[קישור למידע](https://main.knesset.gov.il/About/Lexicon/Pages/natanyahu.aspx)."
"נבון, יצחק: נשיא מדינת ישראל בשנים 1978–1983.
נולד ב-9 באפריל 1921 בירושלים. נפטר ב-7 בנובמבר 2015.
השכלה: בעל תואר ראשון בספרות עברית, בשפה הערבית, בתרבות האסלאם ובחינוך מהאוניברסיטה העברית בירושלים.
מילא תפקידים ציבוריים נוספים, ובהם: מנהל המחלקה הערבית של ה""הגנה"", המזכיר המדיני של שר החוץ משה שרת, המזכיר המדיני של ראש הממשלה דוד בן-גוריון, מנהל מחלקת התרבות במשרד החינוך והתרבות, סגן יושב-ראש הכנסת, שר בממשלות ישראל, סגן ראש הממשלה וחבר הכנסת מהכנסת השישית עד הכנסת התשיעית ומהכנסת האחת-עשרה עד הכנסת השתים-עשרה.
השתייכות מפלגתית: רשימת פועלי ישראל (רפ""י), המערך, מפלגת העבודה הישראלית.. 

[קישור למידע](https://main.knesset.gov.il/About/Lexicon/Pages/navon_yi.aspx)."
"נבצרות: המונח ""נבצרות"" מתאר מצב שבו נושא משרה שלטונית אינו יכול למלא את תפקידו מסיבות מסוימות . היעדר היכולת למלא את התפקיד יכול להיות זמני, אם נושא המשרה עתיד לשוב ולמלא את תפקיד ו, או קבוע, אם ברור כי נושא המשרה לא ישוב למלא את תפקידו.


לעניין נבצרות ראש הממשלה, סעיף 16 לחוק-יסוד: הממשלה קובע הוראות לעניין מילוי מקומו של ראש הממשלה . לפי סעיף (א), אם ראש הממשלה נעדר מהארץ, ממלא מקומו יזמן את ישיבות הממשלה וינהל אותן. לפי סעיף (ב), אם נבצר מראש הממשלה למלא את תפקידו באופן זמני, ימלא את מקומו ממלא מקום ראש הממשלה. אם חלפו 100 ימים רצופים שבהם כיהן ממלא מקום ראש הממשלה במקום ראש הממשלה, רואים את ראש הממשלה כמי שנבצר ממנו דרך קבע למלא את תפקידו. לפי סעיף 20(ב) לחוק-היסוד, אם נבצר מראש הממשלה למלא את תפקידו דרך קבע, רואים את הממשלה כאילו התפטרה ביום ה-101 שבו מכהן ממלא מקום ראש הממשלה בתפקיד .


לעניין נבצרות נשיא המדינה, סעיף 21 לחוק-יסוד: נשיא המדינה קובע כי הכנסת רשאית, בהחלטה המתקבלת ברוב חבריה, לקבוע כי מטעמי בריאות נבצר מנשיא המדינה למלא את תפקידו באופן קבוע. לפי סעיף 23(א) לחוק-היסוד, אם התפנה מקומו של נשיא המדינה, כל עוד נשיא המדינה החדש לא התחיל לכהן, יכהן יושב-ראש הכנסת כנשיא המדינה בפועל.


סעיף 22(א) לחוק-יסוד: נשיא המדינה מונה מצבים שבהם נשיא המדינה מפסיק למלא את  תפקידו באופן זמני:
מעת שהנשיא יוצא מגבולות המדינה ועד שובו;
במקרה שהנשיא הודיע לוועדת הכנסת כי נבצר ממנו למלא את תפקידו באופן זמני, וועדת הכנסת אישרה את הודעתו ברוב קולות;
במקרה שוועדת הכנסת החליטה כי מטעמי בריאות נבצר זמנית מנשיא המדינה למלא את תפקידו. החלטה כזו צריכה להתקבל ברוב של שני שלישים מחברי ועדת הכנסת, על יסוד חוות דעת רפואית שניתנה על פי כללים שקבעה הוועדה.
לפי סעיף 23(ב) לחוק-היסוד, בתקופת נבצרות זמנית של הנשיא, יושב-ראש הכנסת יכהן כממלא מקומו.


לעניין נבצרות יושב-ראש הכנסת, סעיף 20א לחוק-יסוד: הכנסת קובע הוראות לעניין נבצרות של יושב-ראש הכנסת. בין היתר, לפי סעיף (א), אם יושב-ראש הכנסת יוצא מהמדינה, ממלא את מקומו אחד מסגניו עד שובו. לפי סעיף (ב), אם יושב-ראש הכנסת מודיע לוועדת הכנסת או שוועדת הכנסת קובעת שמטעמי בריאות נבצר ממנו זמנית למלא את תפקידו, ממלא אחד הסגנים את מקומו עד שיושב-ראש הכנסת מודיע לוועדה, או שהיא קובעת, כי לא נבצר ממנו עוד למלא את תפקידו. במקרה של נבצרות דרך קבע, סעיף (ג) קובע כי סגן ליושב-ראש יכהן כיושב-ראש הכנסת בפועל עד שהכנסת תבחר יושב-ראש חדש.. 

[קישור למידע](https://main.knesset.gov.il/About/Lexicon/Pages/incapacity.aspx)."
"ניר, נחום: יושב-ראש הכנסת מ-2 במרץ 1959 עד 30 בנובמבר 1959 (תקופת כהונה חלקית בכנסת השלישית)


נולד ב-17 במרס 1884 בוורשה בפולין. עלה ארצה בשנת 1925. נפטר ב-10 ביולי 1968.
השכלה: ד""ר למשפטים.
בין תפקידיו ופעליו: חבר ההנהגה הארצית של מפלגת פועלי ציון שמאל, ממייסדי הברית העולמית ש ל מפלגת פועלי ציון שמאל ומזכירה, חבר מועצת עיריית ורשה, ציר בקונגרס הציוני השישי ובקונגרס הציוני השביעי, חבר הוועד הלאומי, חבר הוועדה המדינית של מפלגת אחדות העבודה–פועלי ציון, חבר מועצת העם הזמנית, סגן יושב-ראש הכנסת, יושב-ראש ועדת החוקה, חוק ומשפט וועדת השירותים הציבוריים של הכנסת.


השתייכות מפלגתית: מפלגת פועלים מאוחדת, אחדות העבודה–פועלי ציון.. 

[קישור למידע](https://main.knesset.gov.il/About/Lexicon/Pages/nir.aspx)."
"נשיאות הכנסת: לפי סעיף 10 לחוק הכנסת, התשנ""ד–1994, נשיאות הכנסת היא גוף שחברים בו יושב-ראש הכנסת וסגניו.


לנשיאות הכנסת סמכויות ותפקידים הנוגעים להתנהלותה השוטפת של הכנסת, ובהם:
לפי סעיף 25 לתקנון הכנסת, יושב-ראש הכנסת קובע בתחילת כל שבוע את סדר-היום השבועי של הכנסת ומציג אותו בישיבתה השבועית של נשיאות הכנסת;
לפי סעיף 54 לתקנון הכנסת, הנשיאות מחליטה אם לאשר כי הצעה לסדר-היום שהגיש חבר הכנסת תידון כהצעה דחופה לסדר-היום;
לפי סעיף 60 לתקנון הכנסת, נשיאות הכנסת דנה בהצעות לדיון מהיר ומחליטה אם להעבירן לדיון בוועדות הכנסת;
לפי סעיף 75 לתקנון הכנסת, הצעות חוק פרטיות מובאות לאישור נשיאות הכנסת בטרם הנחתן על שולחן הכנסת. הנשיאות לא תאשר הצעת חוק שלדעתה שוללת את קיומה של מדינת ישראל כמדינתו של העם היהודי או שהיא גזענית במהותה.. 

[קישור למידע](https://main.knesset.gov.il/About/Lexicon/Pages/presidium.aspx)."
"סבידור מנחם: יושב-ראש הכנסת בשנים 1981–1984 (בכנסת העשירית)



נולד ב-20 באוגוסט 1917 בבחמוט שברוסיה. עלה ארצה בשנת 1941. נפטר ב-2 בנובמבר 1988.


השכלה: למד באוניברסיטת וילנה ובקורסים וסמינרים במינהל, תחבורה וכלכלה שהתקיימו בצבא הבריטי, בצרפת ובארצות הברית.


בין תפקידיו ופעליו: מייסדו ומפקדו הראשון של בית הספר הצבאי לארגון ולניהול בצה""ל, סמנכ""ל משרד התחבורה, מנכ""ל רכבת ישראל, מנכ""ל ורד – חברה בת של רסקו, מנכ""ל החברה ליצוא פרי הדר, חבר מועצת עיריית תל אביב-יפו, סגן יושב-ראש מרכז המפלגה הליברלית, יושב-ראש הוועד הציבורי להבראת המשק ויושב-ראש הקרן לביטחון ישראל.


השתייכות מפלגתית: הליכוד.. 

[קישור למידע](https://main.knesset.gov.il/About/Lexicon/Pages/savidor.aspx)."
"סיגד: חג הסיגד הוא חגם של יהודי אתיופיה, ""ביתא ישראל"". שמו ""סיגד"" הוא מלשון סגידה, השתחוויה.
החג חל בכ""ט בחשוון – 50 יום לאחר יום הכיפורים (בדומה לחג השבועות, החל 50 יום לאחר פסח), והקהילה חוגגת בו את חידוש הברית בין העם לאלוקיו ולתורתו. בחג הסיגד נושאים יהודי אתיופיה תפילות ותחנונים לשיבה לציון. כמו כן, הקהילה כולה עורכת חשבון נפש ציבורי, המצטרף לחשבון הנפש של הפרט שזמנו יום הכיפורים – שכן לפי המסורת, כדי שיהיה הציבור ראוי לצאת מן הגלות ולעלות לירושלים, עליו לערוך חשבון נפש ותיקון גם בתחום החברתי. חטאי חברי הקהילה מתכפרים ונסלחים ביום הכיפורים וב-50 ימי התשובה שאחריו, וביום ה-50, בתום חשבון הנפש הציבורי, שבה העדה אל חוויית יום הכיפורים בתפילות ובצום.
החג בישראל
היום, לאחר שרוב בני העדה האתיופית עלו למדינת ישראל, עושים במועד החג המוני בני קהילת יוצאי אתיופיה, צעירים ומבוגרים, את דרכם לירושלים, לכותל המערבי ולטיילת שרובר שבשכונת ארמון הנציב בעיר. החג הוא גם מועד להתכנסות שנתית של כלל קהילת יוצאי אתיופיה, ובני העדה רואים בו הזדמנות לחזק את זיקתם לשורשיהם ולתרבותם.
הקייסים, בגלימותיהם המרשימות, נושאים את ספרי האורית, ספרי התורה (מלשון אורייתא, תורה בארמית), ובידיהם מטריות צבעוניות. הם עומדים על במה מוגבהת וקוראים את פרקי התנ""ך והתפילות לפני המון העם, גם בעברית. אישי ציבור באים לברך את הקהל. רבים מבני הקהילה ממשיכים לשמר את מנהג הצום עד שעות אחר הצהרים.

בחוק חג הסיגד התשס""ח–2008, הכריזה הכנסת על יום כ""ט בחשוון כחג הסיגד, שיוחג מדי שנה בשנה כחג המדינה.. 

[קישור למידע](https://main.knesset.gov.il/About/Lexicon/Pages/sigd.aspx)."
"סיעה: סעיף 8 לתקנון הכנסת קובע כי סיעה בכנסת היא כלל הנציגים שנבחרו לכנסת מתוך רשימה אחת. מספר חברי הסיעה נקבע בהתאם למספר המנדטים שקיבלה הרשימה בבחירות לכנסת , ושמה של הסיעה נקבע לפי כינויה של רשימת המועמדים שמטעמה נבחרו חברי הסיעה לכנסת. סעיף 9 לתקנון קובע כי כל סיעה בוחרת יושב -ראש מבין חבריה.
הוראות פרק י' לחוק הכנסת, התשנ""ד– 1994, עוסקות בשינויים בהרכב הסיעתי ומאפשרות התפלגות של סיעה, מיזוג של סיעה עם סיעה אחרת וכן פרישה של חבר כנסת מסיעתו, באישור ועדת הכנסת.

חלק מהפעילות הפרלמנטרית נעשה על בסיס סיעתי, כמו דיונים סיעתיים במליאה. גודל הסיעות בכנסת משפיע  על  ייצוגן בנשיאות הכנסת ובוועדות הכנסת, על המכסות המוקנות להן להגשת הצעות חוק והצעות לסדר-היום ועוד.

> הסיעות בכנסת. 

[קישור למידע](https://main.knesset.gov.il/About/Lexicon/Pages/FactionIntroduction.aspx)."
"פגרה, פגרת הכנסת: פגרת הכנסת היא חלק ממועדי עבודת הכנסת, שקובעת ועדת הכנסת מדי שנה בהתאם להוראות סעיף 31 לחוק-יסוד: הכנסת וסעיף 9 לחוק הכנסת. פגרת הכנסת נהוגה עוד מקום המדינה בדומה לרובם המוחלט של פרלמנטים ברחבי העולם. ואולם, אף שהיא קרויה ""פגרה"", הכנסת ממשיכה לפעול בה בהתאם לכללים ייחודיים לתקופה זו.
בתקופת פגרה מליאת הכנסת פועלת במתכונת מצומצמת, אולם, על פי דרישה של הממשלה או של 25 חברי כנסת לפחות, בהתאם לסעיף 9(ב) לחוק הכנסת, גם בתקופה זו אפשר לכנס את המליאה. אם מדובר בפנייה של חברי כנסת, הם רשאים לפרט בדרישתם נושא אחד או שני נושאים שברצונם להעלות לדיון במליאה כהצעות לסדר-היום, ויושב-ראש הכנסת יכול להעמיד על סדר-יומה של אותה ישיבה נושא אחד או שני נושאים נוספים, לפי דרישתם של 25 חברי כנסת אחרים.
הממשלה רשאית לדרוש את כינוס הכנסת בתקופת הפגרה, ובכינוסים אלו יכולה הכנסת לדון בהצעות חוק ולהשלים את הכנתן. כמו כן, בהתאם לסעיף 28 לחוק-יסוד: הממשלה ולסעיף 44(ה) לתקנון, יכנס יו""ר הכנסת את מליאת הכנסת בתקופת פגרה אם רוב חברי הכנסת הגישו הצעה להביע אי-אמון בממשלה (הצעה המוגשת בצירוף חתימותיהם של 61 חברי הכנסת לפחות).
כמו כן, ועדת הכנסת מתירה לוועדות לקיים מספר מסוים של ישיבות בתקופת הפגרה בכפוף לתנאים מסוימים. נוסף על מספר הישיבות שהותר מראש לקיים בתקופה זו, רשאי יושב-ראש הכנסת בהתאם לסעיף 112(ב) לתקנון להתיר לוועדה לקיים ישיבות בתקופת הפגרה במקרים מיוחדים, על פי בקשה של הממשלה, יושב-ראש הוועדה, או מטעם שליש מחבריה.




חוק פגרת הכנסת, התש""ט-1949
פגרת הכנסת: לא מה שחשבתם. 

[קישור למידע](https://main.knesset.gov.il/About/Lexicon/Pages/recess.aspx)."
"פיליבסטר: תכסיס פוליטי שנועד לעכב הצבעות והעברת חוקים באמצעות נאומים ארוכים.
בכנסת חברי האופוזיציה מאריכים בנאומיהם בעיקר בדיון שלפני ההצבעה בקריאה שנייה וקריאה שלישית  על חוק ההסדרים ועל חוק התקציב בסוף שנה אזרחית, כדי להביך את הממשלה על שהיא מתקשה להעביר את התקציב.. 

[קישור למידע](https://main.knesset.gov.il/About/Lexicon/Pages/filibuster.aspx)."
"פרס וולף: פרס המוענק מדי שנה בשנה, מאז שנת 1978, בידי נשיא המדינה בטקס מיוחד במשכן הכנסת. הפרס מוענק לחמישה זוכים לפחות, ארבעה מהם בתחומי המדעים ואחד בתחום האמנויות, על תרומה ייחודית לחברה ולאנושות.
קרן וולף החלה את פעילותה בשנת 1976 באמצעות הון בסיסי של עשרה מיליון דולר, שתרמה משפחת וולף. מייסדיה ותורמי הונה העיקריים היו ד""ר ריקארדו וולף ורעייתו פרנסיסקה. הכנסות הקרן מהשקעותיה וכן תרומות והקצבות שהיא מקבלת משמשות להענקת פרסים ומלגות.
הקרן מחלקת פרסים בתחומי המדע: פיזיקה, כימיה, רפואה, חקלאות ומתימטיקה, ובתחומי האמנות (בכל שנה באחד מהתחומים): מוזיקה, ציור, פיסול ואדריכלות. את חתני הפרסים בוחרות ועדות שיפוט מקצועיות בין-לאומיות ובהן שלושה או חמישה חברים מומחים בעלי שם בתחומיהם. שר החינוך מוסר את ההודעה הפומבית הראשונה בדבר זהותם של זוכי הפרס. סכום הפרס הוא 100,000 דולר לכל תחום. אם נבחר יותר מזוכה אחד בתחום מסוים, הפרס נחלק בין הזוכים בחלקים שווים. אפשר שיהיו עד שלושה זוכים בפרס אחד.
מעמד הקרן ואופן פעולתה נקבעו בחוק קרן וולף, התשל""ה–1975 , ובתקנון הנלווה אליו. שר החינוך והתרבות ממונה על ביצועו ומשמש בתפקיד יושב-ראש מועצת הקרן. מטרותיה הן ""לקדם את המדע לכל תחומיו והאמנות לכל צורותיה; להעניק פרסים לאנשי מדע ולאמנים נודעים בעד הישגיהם למען האנושות ולמען יחסי ידידות בין העמים, בלי הבדל אזרחות, גזע, צבע, דת, מין או השקפה פוליטית; לתת מלגות לסטודנטים ומענקים לאנשי מדע העוסקים במחקר באוניברסיטאות ובמוסדות להשכלה גבוהה אחרים בישראל"".
פרס וולף זכה למוניטין בין-לאומי. יותר מ-30% מזוכי פרס וולף זכו לאחר מכן בפרס נובל.. 

[קישור למידע](https://main.knesset.gov.il/About/Lexicon/Pages/wolf-prize.aspx)."
"פרס, שמעון: ראש הממשלה בשנים 1984–1986 ו-1995–1996 ונשיא המדינה בשנים 2007– 2014
נולד ב-2 באוגוסט 1923 בווישנובה בפולין. עלה ארצה בשנת 1934. נפטר ב-28 בספטמבר 2016.
השכלה: בית הספר החקלאי בבן שמן; לימודים באוניברסיטאות ניו  יורק והרווארד.
בין תפקידיו ופעליו:  מזכיר תנועת הנוער העובד והלומד, עבד עם  דוד בן-גוריון ועם לוי אשכול במִפקדת ההגנה, ראש שירותי הים בצה""ל, ציר במשלחת הקונגרס הציוני בבזל, סגן המנהל הכללי של משרד הביטחון, המנהל הכללי של  משרד הביטחון, ממקימי מפלגת רפ""י (מפלגת פועלי ישראל) ומזכירה הכללי, יושב-ראש מפלגת העבודה, סגן שר ושר בממשלות ישראל, סגן ראש הממשלה, משנה לראש הממשלה, ממלא מקום ראש הממשלה, חבר הכנסת מהכנסת הרביעית עד הכנסת השבע-עשרה, ראש האופוזיציה,  סגן נשיא האינטרנציונל הסוציאליסטי, מייסד מרכז פרס לשלום וראש המרכז.
השתייכות מפלגתית: מפא""י, רפ""י, מפלגת העבודה הישראלית, המערך, ישראל אחת, העבודה-מימד, העבודה-מימד-עם אחד, קדימה.. 

[קישור למידע](https://main.knesset.gov.il/About/Lexicon/Pages/peres_shimon.aspx)."
"פרץ, עמיר: ראש האופוזיציה בשנים 2005–2006 (בכנסת השש-עשרה)
נולד ב-9 במרץ 1952.
השכלה: בית חינוך שער הנגב, תיכון שדרות.
מילא תפקידים ציבוריים נוספים, ובהם: סגן ראש הממשלה, שר בממשלות ישראל, חבר הכנסת השתים-עשרה עד הכנסת העשרים-ושלוש, יושב-ראש ההסתדרות הכללית החדשה, ראש מועצת שדרות.
השתייכות מפלגתית: מערך, מפלגת העבודה הישראלית, עם אחד, העבודה – מימד – עם אחד, העבודה – מימד, העבודה, המחנה הציוני, התנועה, העבודה – גשר, העבודה – גשר – מרצ, העבודה – מרצ, העבודה הישראלית.



ביוגרפיה פוליטית. 

[קישור למידע](https://main.knesset.gov.il/About/Lexicon/Pages/perez_amir.aspx)."
"קבוצת ידידות בין-פרלמנטרית: קבוצה של חברי כנסת שמטרתה יצירת קשרים עם פרלמנטים זרים ועם קבוצות דומות בפרלמנטים של מדינות אחרות. ראשי הקבוצות מקיימים קשר קרוב עם מקביליהם במדינות בעולם לשם קיום מפגשים ושיפור היחסים בין הפרלמנטים.
על פי סעיף 139 לתקנון הכנסת, יושב-ראש הכנסת ממנה את יושבי-ראש קבוצות הידידות הבין-פרלמנטריות מקרב חברי הכנסת שאינם שרים או סגני שרים. על-פי התקנון, קבוצות הידידות פועלות באמצעות אגף קשרי החוץ של הכנסת.
לכנסת  יש קשרים עם קבוצות ידידות בין-פרלמנטריות של כ-80 מדינות.. 

[קישור למידע](https://main.knesset.gov.il/About/Lexicon/Pages/FriendshipGroups.aspx)."
"קואליציה, יושב-ראש: יושב-ראש הסיעה הגדולה ביותר בקואליציה  (יחדה) משמש על פי רוב גם יושב-ראש הקואליציה. הוא מנהל את ענייני הקואליציה ומשמש יושב-ראש הנהלת הקואליציה.


תפקיד זה מעוגן בסעיף 40ח(א)(5) להחלטת שכר חברי הכנסת (הענקות ותשלומים), התשס""א– 2001, אך לרוב תוכנו מפורט בהסכמים הקואליציוניים הנחתמים בין סיעות הקואליציה.. 

[קישור למידע](https://main.knesset.gov.il/About/Lexicon/Pages/coalition-chairman.aspx)."
"קובלנה: תלונה בכתב המוגשת לוועדת האתיקה של הכנסת נגד חבר הכנסת בשל הפרת הדין האתי החל על חברי הכנסת.


כל אדם רשאי להגיש לוועדת האתיקה קובלנה נגד חבר הכנסת, והוועדה רשאית לדחות את הקובלנה על הסף או לדון בה.



ככלל, לא תתקבל החלטה בקובלנה, אלא לאחר שניתנה לחבר הכנסת שהקובלנה הוגשה נגדו הזדמנות למסור את גרסתו. בכל החלטה הקשורה  לקובלנה, הוועדה מכריעה ברוב קולות של כל חבריה.. 

[קישור למידע](https://main.knesset.gov.il/About/Lexicon/Pages/complaint.aspx)."
"קצב, משה: נשיא מדינת ישראל בשנים 2000–2007.
נולד בשנת 1945 ביזד באיראן. עלה ארצה בשנת 1951.
השכלה: לימודים תיכוניים בכפר הנוער בן שמן ובתיכון האזורי באר טוביה; בעל תואר ראשון בכלכלה ובהיסטוריה מהאוניברסיטה העברית ותעודת הוראה מהאוניברסיטה העברית.
מילא תפקידים ציבוריים נוספים, ובהם: נשיא צעירי בני ברית,  ראש המועצה המקומית קריית מלאכי, יושב-ראש ארגון הגג של העולים מאיראן לישראל,  חבר בחבר המנהלים של אוניברסיטת בן-גוריון, יושב-ראש סיעת הליכוד בכנסת, סגן שר ושר בממשלות ישראל, סגן ראש הממשלה וחבר הכנסת מהכנסת התשיעית עד הכנסת החמש-עשרה.
השתייכות מפלגתית: הליכוד, הליכוד-גשר-צומת, הליכוד-צומת.



ביולי 2007 התפטר הנשיא משה קצב מתפקידו בשל היותו חשוד בפלילים, ובדצמבר 2010 הורשע בדין.. 

[קישור למידע](https://main.knesset.gov.il/About/Lexicon/Pages/katzav.aspx)."
"קציר, אפרים: נשיא מדינת ישראל בשנים 1973–1978
נולד ב-16 במאי 1916 בקייב באוקראינה. עלה ארצה בשנת 1925. נפטר ב-30 במאי 2009.
השכלה: בעל תואר ראשון בביולוגיה וכימיה מהאוניברסיטה העברית בירושלים; תואר שני במדעי הטבע מהאוניברסיטה העברית; ד""ר לפילוסופיה.
בין תפקידיו ופעליו: לוחם וקצין ב""הגנה"", מפקד חיל המדע בצה""ל, יועץ בכיר של שרי הביטחון, המדען הראשי של מערכת הביטחון,  ממייסדי מכון ויצמן למדע ברחובות, ייסד את המעבדה לביופיזיקה במכון ויצמן ועמד בראשה, יזם וניהל מחקרים מדעיים חשובים, ייסד את כתב העת ""מדע"", עמד בראש האיגוד הישראלי לקידום המדע, מראשי היוזמים והמטפחים של החוגים לנוער שוחר מדע, יזם את הקמת המחלקה לביוטכנולוגיה באוניברסיטת תל אביב ועמד בראשה במשך שנים אחדות, ראש הוועדה הלאומית לביוטכנולוגיה, הנשיא העולמי של רשת בתי  הספר המקצועיים והטכנולוגיים ""אורט"".. 

[קישור למידע](https://main.knesset.gov.il/About/Lexicon/Pages/katzir.aspx)."
"קואליציה, הנהלה: הסיעות החברות בקואליציה, יחדה, נוהגות להקים פורום שאינו מעוגן בחוק ומכונה ""הנהלת הקואליציה"", ובו חברים יושבי- ראש הסיעות השותפות לקואליציה. הנהלת הקואליציה דנה ומחליטה בענייניה השוטפים של הקואליציה וכן ב עמדות הקואליציה בכנסת, בוועדותיה ובמוסדותיה.. 

[קישור למידע](https://main.knesset.gov.il/About/Lexicon/Pages/coalition-management.aspx)."
"קואליציה, יחדה: הסיעות בכנסת נחלקות לסיעות קואליציה (יחדה), ואופוזיציה (נגדה .



סעיף 11(ג) לחוק הכנסת, התשנ""ד– 1994 , מגדיר את המונח ""סיעות האופוזיציה"" כסיעות בכנסת שאינן צדדים להסכמים המחייבים תמיכה בממשלה. בהתאמה, ""סיעות הקואליציה"" הן סיעות בכנסת שהן צדדים להסכמים המחייבים תמיכה בממשלה.. 

[קישור למידע](https://main.knesset.gov.il/About/Lexicon/Pages/coalition.aspx)."
"קוד אתי לחברי הכנסת: מערכת של חוקים וכללים המנחים את התנהגותם של חברי הכנסת מבחינה אתית. כללים הרשומים בקוד אתי לחברי פרלמנט נועדו בעיקר למנוע את ניצול תפקידו ומעמדו של חבר הפרלמנט לתועלתו האישית ולמנוע ניגוד עניינים. על פי רוב, כללים אלה מחייבים מסירת הצהרת הון וגילוי אינטרסים אישיים ומטילים הגבלות על עיסוק נוסף בזמן הכהונה, על קבלת מתנות, על מימון נסיעות לחו""ל, על ייצוג גורמים מסוימים לפני רשויות השלטון, על שימוש במידע שחבר הפרלמנט נחשף אליו במסגרת תפקידו והגבלות על עיסוקו לאחר סיום כהונתו.
הדין האתי החל על חברי הכנסת מוסדר בחוק חסינות חברי הכנסת, זכויותיהם וחובותיהם, התשי""א–1951, בכללי האתיקה שהותקנו בשנת 1983 ובהחלטות רבות של ועדת האתיקה. בכללים קבועות הנחיות להתנהגות הראויה לחברי הכנסת, כגון החובה לנהוג בדרך ההולמת את מעמדו של חבר הכנסת ולשמור על כבוד הכנסת וכבוד חבריה; החובה להימנע מניגוד עניינים ומשימוש בלתי ראוי בחסינותו ובזכויותיו; החובה להקדיש למילוי תפקידו את כל הזמן הדרוש לכך ולהימנע מקבלת הנאה חומרית בעד מעשים שעשה בתפקידו או במעמדו כחבר הכנסת. החוק וכללי האתיקה מטילים על חבר הכנסת הגבלות בכל הקשור לעיסוק נוסף שלו ומחייבים אותו למסור הצהרת הון. בכללים קבועים גם סדרי עבודתה של ועדת האתיקה.


ועדת האתיקה
חוק חסינות חברי הכנסת, זכויותיהם וחובותיהם, התשי""א– 1951, מסדיר בסעיף 13ד את הרכבה וסמכויותיה של ועדת האתיקה של חברי הכנסת. לפי החוק, את חברי ועדת האתיקה ממנה יושב-ראש הכנסת, וחברים בה שני חברי כנסת מהקואליציה ושניים מהאופוזיציה. יושב-ראש הכנסת ממנה גם את יושב-ראש ועדת האתיקה. הוועדה עוסקת בעיקר בטיפול בקובלנות המוגשות נגד חברי הכנסת על הפרה של הדין האתי החל על חברי הכנסת. כל אדם רשאי להגיש לוועדת האתיקה קובלנה נגד חבר כנסת, והוועדה רשאית לדחות אותה על הסף או לדון בה. הוועדה מאפשרת לחבר הכנסת שהקובלנה הוגשה נגדו למסור את גרסתו למה שנטען בקובלנה.



ועדת האתיקה רשאית להטיל סנקציות על חבר כנסת שהפר את כללי האתיקה, כגון הערה, אזהרה, נזיפה או נזיפה חמורה. כמו כן היא רשאית לקבוע סנקציות על פעילותו הפרלמנטרית, כגון הרחקה מישיבות הכנסת לתקופה של עד חצי שנה, שלילת רשות הדיבור במליאה או בוועדות הכנסת לעשרה ימי ישיבות לכל היותר ואיסור להגיש הצעות חוק והצעות לסדר-היום. ועדת האתיקה אינה רשאית להגביל את זכות ההצבעה של חברי הכנסת. במקרים מיוחדים רשאית הוועדה גם לשלול שכר מחבר הכנסת שהיא החליטה על הרחקתו, לתקופה שלא תעלה על שבועיים.



ועדת האתיקה מוסמכת לשפוט את חברי הכנסת על היעדרויות ממושכות מישיבות מליאת הכנסת ללא הצדקה סבירה, ו כאמור, גם על עיסוק נוסף שלא כדין.



ועדת האתיקה אחראית על פרשנות כללי האתיקה שנקבעים על ידי ועדת הכנסת , והיא  מטפלת גם בענייני אתיקה אחרים בכנסת, כגון אישור נסיעות של חברי הכנסת לחו""ל שלא במימון הכנסת.

> ועדת האתיקה
> ועדת הכנסת. 

[קישור למידע](https://main.knesset.gov.il/About/Lexicon/Pages/ethics.aspx)."
"ראש הממשלה: העומד בראש הרשות המבצעת על-פי שיטת הממשל הישראלית. החוק מקנה לו את מרב סמכויות השלטון הביצועיות. ראש הממשלה הוא חבר הכנסת שנשיא המדינה, לאחר שהתייעץ עם נציגי הסיעות,  הטיל עליו להרכיב ממשלה, ואחר כך קיבלה ממשלתו את אישורה של הכנסת.
תהליך בחירתו של ראש הממשלה, וכן סמכויותיו וסמכויות ממשלתו, נקבעו בחוק יסוד: הממשלה.. 

[קישור למידע](https://main.knesset.gov.il/About/Lexicon/Pages/prime-minister.aspx)."
"רוטשילד, ג'יימס ארמנד דה-: איש ציבור ופוליטיקאי יהודי בריטי, נדבן ופעיל בענייני ארץ-ישראל.
שירת במלחמת העולם הראשונה בצרפת ולאחר מכן עבר למטהו של הגנרל אלנבי במזרח התיכון. במסגרת זו נשלח לארץ-ישראל ועסק בגיוס מתנדבים לגדודים העבריים.
ב-1924 מינה אותו אביו, אדמונד דה-רוטשילד, כנשיא פיק""א, חברה להתיישבות יהודית בארץ-ישראל, ובתפקיד זה נשא עד סוף ימיו.
בשנת 1924 נבחר לפרלמנט הבריטי מטעם המפלגה הליברלית וכיהן בו עד שנת 1945. נטל חלק פעיל בוויכוחי הפרלמנט הבריטי על ""הספר הלבן"" של פספילד ומקדונלד (1931), תקף את המדיניות הבריטית על כישלון מדיניותה בארץ-ישראל והציע להפוך את ארץ-ישראל לדומיניון בריטי.
בשנת 1957, זמן קצר לפני פטירתו, הודיע במכתב לראש הממשלה דוד בן-גוריון על החלטתו לתרום 6 מיליון לירות ישראליות להקמת משכן הכנסת. לאחר מותו העבירה אלמנתו דורותי את תרומתו ואת רכוש פיק""א לרשות מדינת ישראל.. 

[קישור למידע](https://main.knesset.gov.il/About/Lexicon/Pages/rotchild_ja.aspx)."
"רוטשילד, הברון בנימין אדמונד ג'יימס דה: איש ציבור ו""אבי היישוב"" בתקופת העלייה הראשונה. בנו השלישי של ג'יימס יעקב דה-רוטשילד, מיסד הענף הצרפתי של משפחת רוטשילד.
בצעירותו התמסר למקצועות הומניסטיים ולאמנות, היה חבר במכון לאמנות של פריס ונמנה עם חוגי אינטלקטואלים בצרפת. בעקבות הפרעות ביהודי רוסיה ב-1881–1882, פעל רוטשילד במסגרת הוועד הצרפתי שסייע להגירתם. עניינו בארץ-ישראל החל בראשית שנות ה-80 כאשר נקלעו המושבות הראשונות, שהוקמו על-ידי הציונים הראשונים, למשבר פיננסי חמור שאיים על המשך קיומן. בשנים 1883–1889 כיסה הברון את כל הוצאותיהן של המושבות ראשון-לציון, זכרון-יעקב, ראש-פינה ועקרון וסייע למושבות האחרות בתורמו להן למעלה מחמישה מיליוני לירות שטרלינג.
פקידים ומומחי ם מטעם הברון פיקחו על השימוש שנעשה בכספיו והוא עצמו ביקר פעמים אחדות בארץ-ישראל. עדיפותו הראשונה היתה ליישב בארץ איכרים, שומרי מסורת ודוברי עברית העומדים ברשות עצמם. בהשראתו ועידודו פיתחו המושבות את תעשיית היין בארץ-ישראל. רוטשילד דרש להישאר אלמוני ומכאן כינויו –""הנדיב הידוע"". יחסו של רוטשילד לתנועה הציונית היה אמביוולנטי. הוא סירב לתמוך בבנימין זאב הרצל והסתכסך עם חובבי ציון. ואולם במהלך מלחמת העולם הראשונה ובעיקר לאחריה, סביב ועידת השלום בפריז והצהרת בלפור, התקרב בהדרגה לתנועה הציונית. ב-1923 הקים את פיק""א, כגוף המנהל את אדמותיו בארץ-ישראל והציב את בנו ג'יימס כנשיאו. ב-1929 מונה כיושב-ראש כבוד של הסוכנות היהודית.
הברון נפטר ב-1934, וב-1954 עצמותיו הועברו ארצה ונטמנו ברמת-הנדיב שליד זכרון-יעקב.


> מכתב הברון ג'יימס ארמנד דה-רוטשילד לדוד בן-גוריון
בדבר החלטתו לתרום כסף להקמת משכן הכנסת

> טקס חנוכת משכן הכנסת בגבעת-רם, 1966. 

[קישור למידע](https://main.knesset.gov.il/About/Lexicon/Pages/rotchild_ad.aspx)."
"ריבלין, ראובן: יושב-ראש הכנסת בשנים 2003–2006 ובשנים 2009–2013 (בכנסת השש-עשרה ובכנסת השמונה-עשרה)




נשיא מדינת ישראל בשנים 2014–2021
נולד ב-9 בספטמבר 1939 בירושלים.
השכלה: בעל תואר ראשון במשפטים מהאוניברסיטה העברית ומוסמך לעורך  דין.
מילא תפקידים ציבוריים נוספים, ובהם: קצין מודיעין, היועץ המשפטי של אגודת הספורט בית""ר ירושלים, מנהל קבוצת הכדורגל בית""ר ירושלים ויושב-ראש האגודה, חבר במועצת עיריית ירושלים, , יושב-ראש המוסד לבטיחות ולגהות, יושב-ראש סניף תנועת החירות בירושלים, יושב-ראש סיעת הליכוד, סגן יושב-ראש הכנסת, יושב-ראש הכנסת בשתי קדנציות, שר וחבר הכנסת בכנסת השתים-עשרה ומהכנסת הארבע-עשרה עד הכנסת התשע-עשרה.
השתייכות מפלגתית: הליכוד, הליכוד-גשר-צומת, הליכוד-צומת, הליכוד – ישראל ביתנו.. 

[קישור למידע](https://main.knesset.gov.il/About/Lexicon/Pages/rivlin.aspx)."
"רשימה: כל מפלגה מציגה רשימת מועמדים לכנסת מטעמה, והבוחר נותן את קולו למפלגה באמצעות תמיכה ברשימה שהיא הגישה. המפלגות שהגישו רשימות מועמדים זוכות למספר מושבים בכנסת בהתאם למספר הקולות שקיבלה כל אחת מהן, על פי מפתח חלוקה יחסי.



רשימה מורכבת מחברי מפלגה רשומה אחת או מכמה מפלגות רשומות.



מועמדי המפלגה שנכנסו לכנסת מהווים את הסיעה מטעמה של אותה מפלגה. הרשימה משמשת עתודה לאותה סיעה, כך שאם מסיבה כלשהי נפסקת חברותו בכנסת של אחד מחבריה, ייכנס במקומו המועמד הבא ברשימה.



חוק הבחירות לכנסת [נוסח משולב], התשכ""ט–1969, מסדיר את דרך הגשת הרשימות לוועדת הבחירות המרכזית, פרסום רשימות המועמדים לשם הבאתן לידיעת ציבור הבוחרים, כללי הזכאות להיכלל ברשימת מועמדים, הטעמים לבקשה לפסילת מועמדותה של רשימה מסוימת ודרכי הדיון בבקשה, וכן את השיטה היחסית להקצאת מושבים בכנסת לכל רשימה.


בחוק הבחירות לכנסת אין הוראות בעניין הרכבת הרשימות מטעמן של המפלגות השונות.. 

[קישור למידע](https://main.knesset.gov.il/About/Lexicon/Pages/list.aspx)."
"רבין, יצחק: ראש ממשלת ישראל בשנים 1974–1977 ו-1992–1995
נולד ב-1 במרס 1922 בירושלים. נרצח בידי מתנקש יהודי ב-4 בנובמבר 1995.
מילא תפקידים ציבוריים נוספים, ובהם: מפקד בפלמ""ח ובצה""ל, רמטכ""ל צה""ל במלחמת ששת הימים, שגריר ישראל בארצות הברית, שר בממשלות ישראל, יושב-ראש מפלגת העבודה וחבר הכנסת מהכנסת השמינית עד הכנסת השלוש-עשרה.
השתייכות מפלגתית: המערך, מפלגת העבודה הישראלית.

> ביוגרפיה פוליטית

> הנצחת זכר יצחק רבין

> חוק יום הזיכרון ליצחק רבין, התשנ""ז–1997

> חוק המרכז להנצחת זכרו של יצחק רבין, התשנ""ז–1997

> חוק הנצחת זכרם של נשיאי ישראל וראשי ממשלותיה, התשמ""ו–1986. 

[קישור למידע](https://main.knesset.gov.il/About/Lexicon/Pages/Rab_HPage.aspx)."
"שאילתות: חבר הכנסת רשאי לפנות לשר בשאילתה על עניין שבתחום תפקידי השר הנשאל. יש שלושה סוגי שאילתות: שאילתה רגילה, שאילתה בעל-פה ושאילתה ישירה.
שאילתה רגילה היא שאילתה שהתשובה עליה נמסרת במליאת הכנסת. בשאילתה מסוג זה נכללות עד 50 מילים. על השר הנשאל להעביר את תשובתו או להודיע על סירובו להשיב בתוך 21 יום מיום קבלתה. יושב-ראש הכנסת מתאם עם השר הנשאל את המועד שבו ישיב על השאילתה ומודיע על כך לחבר הכנסת השואל. מגיש השאילתה הרגילה קורא אותה במליאה, והתשובה עליה ניתנת במליאת הכנסת על-ידי השר הנוגע בדבר, סגנו או שר אחר. לאחר מתן התשובה השואל רשאי לשאול בעל-פה שאלה נוספת הנובעת מתוכן התשובה. תשובות על שאילתות אפשר שיינתנו בכל אחת מישיבות הכנסת.
אם השר הנשאל אינו משיב על השאילתה במועד שקבע יושב-ראש הכנסת, חבר הכנסת השואל רשאי לבקש מיושב-ראש הכנסת כי ינהגו בה כבשאילתה דחופה, והתשובה עליה תימסר בישיבת הכנסת ביום רביעי שלאחר היום שבו היה השר אמור להשיב.
אם חבר הכנסת השואל נעדר מאולם המליאה בעת שנקרא השר להשיב על שאילתה שהגיש, השר אינו מוסר את תשובתו, וחבר הכנסת אינו רשאי להגיש שאילתה באותו נושא באותו מושב.
חבר הכנסת רשאי להגיש 30 שאילתות רגילות בכל מושב.
שאילתה דחופה (שאילתה בעל-פה) היא שאילתה שיושב-ראש הכנסת קבע כי יש לה חשיבות או דחיפות מיוחדות, והתשובה עליה נמסרת במליאת הכנסת בשבוע שבו הוגשה. בשאילתה מסוג זה נכללות עד 40 מילים ויש להשיב עליה בתוך יומיים. מגיש השאילתה קורא אותה במליאה, והשר, סגנו או שר אחר עונה עליה. משך התשובה – עד שלוש דקות. לאחר מתן התשובה השואל רשאי לשאול את השר המשיב שאלה נוספת הנובעת מתוכן התשובה, ולאחריה רשאי יושב-ראש הישיבה לאפשר לשני חברי כנסת אחרים – רצוי אחד מסיעות הקואליציה ואחד מסיעות האופוזיציה – לשאול שאלה נוספת באותו נושא. יושב-ראש הכנסת מאשר העלאתן של עד ארבע שאילתות דחופות במליאה בכל שבוע. סדר-היום של ישיבות הכנסת בימי רביעי נפתח בתשובות על שאילתות דחופות.
חבר הכנסת רשאי להגיש בכל מושב עד ארבע שאילתות דחופות.
שאילתה ישירה היא שאילתה שהתשובה עליה נמסרת בכתב לחבר הכנסת השואל. שאילתה מסוג זה אינה מוגבלת במספר המילים הנכללות בה. היא מועברת לשר המשיב באמצעות מזכירות הכנסת. על השר שנשאל להשיב בכתב בתוך 21 יום מיום קבלת השאילתה. העתק התשובה נמסר ליושב-ראש הכנסת.
חבר הכנסת רשאי להגיש בכל מושב עד 80 שאילתות ישירות.
השאילתות הנקראות במליאה מוגשות בכתב לאישור יושב-ראש הכנסת. יושב-ראש הכנסת רשאי לפסול שאילתה אם לדעתו יש בה כינוי או ביטוי פוגע או גזעני; פגיעה בכבוד הכנסת; בקשת חוות דעת כללית או חוות דעת בשאלה משפטית מופשטת; עניין היפותטי; עניין שאינו בתחום תפקידיו של השר הנשאל או פרטים אישיים של אדם שיש בהם פגיעה בפרטיות או שפרסומם אינו הכרחי להבנת השאלה. חבר הכנסת רשאי לצרף פרטים כאלה לשאילתה ישירה או להעבירם לשר בנפרד מהשאילתה. יושב-ראש הכנסת רשאי לפסול גם שאילתה שעוסקת בעניינים שאירעו לפני תחילת כהונת השר הנשאל באותו תפקיד או באירועים שאירעו זמן רב לפני מועד הפניית השאילתה.

השר הנשאל רשאי לסרב להשיב על שאילתה אם לדעתו התשובה עלולה לפגוע בביטחון המדינה, ביחסי החוץ שלה או בעניין כלכלי חיוני שלה, או לצורך הגנה על פרטיותו של אדם או על זכות או על חיסיון שבדין. הוא מודיע ליושב-ראש הכנסת כי הוא מסרב להשיב עליה ואת הסיבה לסירוב; יושב-ראש הכנסת מחליט בדבר, לאחר שנתן לחבר הכנסת השואל הזדמנות להשמיע את דברו.. 

[קישור למידע](https://main.knesset.gov.il/About/Lexicon/Pages/query.aspx)."
"שזר, שניאור זלמן: נשיא מדינת ישראל בשנים 1963–1973


נולד ב-22 בדצמבר 1889 במיר בבלארוס. עלה ארצה בשנת 1924. נפטר ב-5 באוקטובר 1974.



השכלה: לימודים באקדמיה ללימוד היהדות בסנט פטר בורג; לימודי היסטוריה ופילוסופיה באוניברסיטאות פרייבורג, שטרסבורג וברלין.



בין תפקידיו ופעליו: ממנהיגי אחדות העבודה ומפא""י, עסק בחקר תולדות עם ישראל במזרח אירופה, בביקורת המקרא ובחקר ההתפתחות של לשון היידיש, חבר הוועד הלאומי, חבר הוועד הפועל של ההסתדרות הכללית, חבר מערכת העיתון ""דבר"" ועורך העיתון, ממחברי מגילת העצמאות, שר וחבר הכנסת מהכנסת הראשונה עד השלישית, חבר הוועד הפועל של הסוכנות היהודית וראש מחלקת החינוך והתרבות שלה, יושב-ראש הוועד הפועל הציוני בפועל.



השתייכות מפלגתית: מפא""י.. 

[קישור למידע](https://main.knesset.gov.il/About/Lexicon/Pages/shazar.aspx)."
"שילנסקי, דב: יושב-ראש הכנסת בשנים 1988–1992 (בכנסת השתים-עשרה)



נולד ב-21 במרס 1924 בשבלי בליטא. עלה ארצה בשנת 1948. נפטר ב-9 בדצמבר 2010.


השכלה: בוגר הפקולטה למשפטים בשלוחת תל אביב של האוניברסיטה העברית.


בין תפקידיו ופעליו: מפקד אצ""ל בגרמניה וברומא, קצין קרבי במלחמות ישראל (במילואים), חבר ועדת האתיקה המרכזית של לשכת עורכי הדין, חבר בארגון הבין-לאומי של עורכי דין ומשפטנים יהודים, יושב-ראש ועדת הפנים ואיכות הסביבה של הכנסת וועדות נוספות ונציג הכנסת בוועדה למינוי שופטים.


השתייכות מפלגתית: הליכוד.. 

[קישור למידע](https://main.knesset.gov.il/About/Lexicon/Pages/shilanski.aspx)."
"שפירא, יוסף: מבקר המדינה בשנים 2012–2019
יוסף חיים שפירא נבחר בכנסת למבקר המדינה ונציב תלונות הציבור ב-14 במאי 2012.
נולד בשנת 1945 בירושלים.



השכלה: תואר ראשון במשפטים מהאוניברסיטה העברית בירושלים ותואר שני בקרימינולוגיה מהאוניברסיטה הבריטית לסטר.


בין תפקידיו ופעליו: שופט בבית המשפט המחוזי בירושלים, שופט בבית משפט צבאי מחוזי ובבית המשפט הצבאי לערעורים; יושב-ראש בית הדין המשמעתי של לשכת עורכי הדין במחוז ירושלים וסגן יושב-ראש בית הדין המשמעתי הארצי של לשכת עורכי הדין, יושב-ראש הוועד המחוזי של לשכת עורכי הדין במחוז ירושלים וחבר המועצה הארצית של לשכת עורכי הדין בישראל.. 

[קישור למידע](https://main.knesset.gov.il/About/Lexicon/Pages/shapira_yosef.aspx)."
"שרון, אריאל: ראש ממשלת ישראל בשנים 2001–2006
נולד ב-26 בפברואר 1928 בכפר מל""ל. נפטר ב-11 בינואר 2014.
השכלה: לימודי היסטוריה ומדעי המזרח באוניברסיטה העברית בירושלים; קורס פיקוד ומטה במכללה הצבאית בבריטניה; בוגר הפקולטה למשפטים באוניברסיטה העברית בירושלים.
בין תפקידיו ופעליו: לוחם ב""הגנה"", לוחם וקצין בצה""ל, אלוף פיקוד הדרום, מיוזמי הקמת  הליכוד, יועץ מיוחד לראש הממשלה יצחק רבין, מייסד מפלגת שלומציון, שר בממשלות ישראל, יושב-ראש הליכוד, חבר הכנסת מהכנסת השמינית עד הכנסת השש-עשרה, ראש האופוזיציה, מייסד מפלגת קדימה.
השתייכות מפלגתית: הליכוד, שלומציון, הליכוד-גשר-צומת, הליכוד-צומת, אחריות לאומית, קדימה.. 

[קישור למידע](https://main.knesset.gov.il/About/Lexicon/Pages/sharon.aspx)."
"שדולות בכנסת: שדולה בכנסת היא קבוצה של חברי הכנסת המבקשים לגייס תמיכה, בקרב עמיתיהם ובקרב בעלי תפקידים בממשל, למען פרט או קבוצה של פרטים או נגד אחרים, או למען מדיניות אחת או נגד אחרות. בדרך כלל פעילותה של שדולה של חברי הכנסת מתמקדת בנושא מסוים ולא בקשת רחבה של נושאים. הכנסת אינה מתערבת בפעילותן של השדולות.

תקנון הכנסת קובע כי חבר הכנסת שאינו שר או סגן שר רשאי לייסד שדולה של חברי הכנסת ולהיות חבר בשדולה. השדולות פועלות במהלך כהונתה של הכנסת שבה הוקמו. על חבר הכנסת שייסד שדולה להודיע למזכיר הכנסת על הקמת השדולה ועל חברי הכנסת החברים בה. על מזכיר הכנסת לפרסם באתר האינטרנט של הכנסת רשימה של השדולות וחבריהן.
שדולה אינה גוף של הכנסת, אך היא רשאית לקיים את ישיבותיה במשכן הכנסת. השדולות אינן מקבלות תקציב מהכנסת, אולם חבריהן רשאים לעשות שימוש בתקציב השנתי העומד לרשותם לפי החלטת שכר חברי הכנסת (הענקות ותשלומים), התשס""א–2001, לצורכי השדולה, בכפוף להוראות החלטה זו.

שדולה המזמנת גורמי חוץ למפגש נדרשת להקפיד לציין שהפנייה היא מטעמה של שדולה ולא מטעם ארגון רשמי של הכנסת. שדולה המבקשת להזמין עובד מדינה לדיוניה נדרשת לעשות זאת באמצעות השר הממונה או בידיעתו, ולציין שהעובד אינו מחויב להיעתר להזמנה.
אין כל קשר בין השדולות הפועלות בכנסת מטעם חברי הכנסת ובין שדלנים, הפועלים בה מטעם אנשים או קבוצות שאינם מייצגים את חברי הכנסת.. 

[קישור למידע](https://main.knesset.gov.il/About/Lexicon/Pages/lobby.aspx)."
"שיטת הבחירות בישראל, הצעות לשינוי: מדי פעם עולות על סדר-היום הציבורי בישראל הצעות לשינוי שיטת הממשל או שיטת הבחירות. רוב מציעי השינויים הם חברי הכנסת ואנשי אקדמיה, והצעותיהם החלו להתפרסם, ואף להיות מוגשות כהצעות חוק, בשנות ה-50 של המאה ה-20. נוסף על כך, זה יותר משני עשורים התקיימו בפורומים שונים, כגון ועדת החוקה, חוק ומשפט של הכנסת השש-עשרה והשבע-עשרה, ועדת נשיא המדינה לבחינת מבנה הממשל (ועדת מגידור) והמכון הישראלי לדמוקרטיה, דיונים לבחינת חלופות שונות במטרה לגבש המלצות לשינויים.
בין הבעיות שחוקרים ומבקרים מציינים בשיטה הנהוגה כיום בישראל מוזכרת שיטת הבחירות המעודדת ריבוי מפלגות, והעובדה שמעולם לא זכתה רשימה אחת לרוב בכנסת, ומשום כך ממשלות ישראל הן ממשלות קואליציוניות. כמו כן, בשל שיטת הבחירות, המפלגות הגדולות נחלשות בהדרגה, מה שמשפיע לרעה על רמת המשילות ועל משך הקדנציה: רק לעיתים נדירות הכנסת והממשלה בישראל משלימות קדנציה מלאה של ארבע שנים. עניין נוסף: בשיטת הבחירות הנוכחית, ראש הממשלה אינו יכול לבחור לשרים את האנשים הרצויים לו והמתאימים ביותר לתפקיד. בגלל ריבוי השרים וסגני השרים, לעיתים קרובות פנויים לעבודת הכנסת פחות מ-90 מתוך 120 חברי הכנסת.
האם אפשר לטפל בכל הבעיות האלה באמצעות שינוי שיטת הממשל או שיטת הבחירות? כבר בכנסת הראשונה התקיימו במסגרת ועדת החוקה, חוק ומשפט דיונים על האפשרות לשנות את השיטה, ואולם, כפי שהוכיח הניסיון להנהיג בחירות ישירות לראשות הממשלה בשנים 1996–2001, קשה מאוד לחזות מראש את כל התוצאות של שינוי השיטה, והוא עלול לגרום לבעיות חדשות שלא היו מוכרות לפני השינוי.
הצעות לשינוי שיטת הבחירות
בדמוקרטיה הפרלמנטרית הנהוגה בישראל הבחירות הן ארציות-יחסיות.
בשיטה זו
בוחרים את הפרלמנט, והמנצח בבחירות מקים ממשלה. הממשלה מכהנת מכוח אמון הפרלמנט, ואם היא מאבדת את האמון הזה עליה להתפטר. בשיטה זו אין הפרדת רשויות מוחלטת, שכן על פי רוב ראש הממשלה והשרים (לפחות רובם) הם חברי הפרלמנט. אם מפלגה אחת זוכה ברוב מוחלט בפרלמנט, היא מקימה את הממשלה על טהרת חבריה. אם שום מפלגה אינה זוכה ברוב מוחלט, מוקמת ממשלה קואליציונית שנהנית מתמיכת הרוב בפרלמנט.
הדמוקרטיות הפרלמנטריות מתחלקות לכאלה שהבחירות בהן יחסיות, כאלה שהבחירות בהן אזוריות וכאלה שיש בהן שילוב בין בחירות יחסיות ובחירות אזוריות. ברוב הדמוקרטיות הפרלמנטריות, ראש הממשלה וכל שרי ממשלתו או רובם מתמנים מתוך הפרלמנט, וברובן הם גם נשארים חברי הפרלמנט לאחר שהם מתמנים לשרים, אולם יש דמוקרטיות פרלמנטריות שבהן השרים מתפטרים מחברותם בפרלמנט לאחר מינוים לממשלה (""החוק הנורבגי"").
בדמוקרטיה פרלמנטרית שמתקיימות בה בחירות יחסיות והמדינה אינה מחולקת לאזורי בחירה, הבחירות הן עקיפות, כלומר האזרחים אינם מצביעים ישירות בעבור הנבחרים שלהם אלא בעבור רשימה שמשתתפת בבחירות. מספר המושבים שכל רשימה מקבלת בפרלמנט הוא יחסי לשיעור המצביעים בעבורה מכלל המצביעים. על פי רוב מונהג בשיטה זו אחוז חסימה, ואם אחוז המצביעים בעבור רשימה מסוימת קטן ממנו, הרשימה לא תקבל מושבים בפרלמנט.
שיטת בחירות זו היא הייצוגית ביותר. היא מאפשרת ייצוג מרבי של הקבוצות השונות באוכלוסייה ונותנת להן אפשרות להשמיע את קולן במסגרת הפרלמנט. מאידך גיסא, זו שיטה המעודדת ריבוי מפלגות ופילוג על בסיס אידיאולוגי ועל בסיס סקטוריאלי, והיא יוצרת לרוב קשיים בהקמת ממשלות לאחר הבחירות: בשל ריבוי המפלגות, כמעט לא ייתכן שרשימה תזכה ברוב מוחלט בפרלמנט, ולפיכך הממשלות הן לרוב קואליציוניות, ולעיתים הן תלויות בשותפות זוטרות. חיסרון נוסף: הקשר בין הנבחרים לבוחריהם עקיף, שכן הבוחרים מצביעים בעבור רשימה ולא בעבור נציג, ולכן מידת המחויבות של הנבחרים לבוחריהם מוגבלת.
שיטת הבחירות היחסיות הונהגה במדינת ישראל לאחר שהייתה נהוגה בקונגרסים הציוניים ובאספת הנבחרים של היישוב היהודי בארץ ישראל לפני קום המדינה. בתוכנית החלוקה של ארץ ישראל, שאושרה על ידי האו""ם ב-29 בנובמבר 1947, נקבע שהבחירות במדינה היהודית ובמדינה הערבית תהיינה יחסיות, ואף שקביעה זו לא חייבה את מדינת ישראל, היא נתנה משנה תוקף להחלטה לדבוק בשיטה זו.
לאחר הכרזת העצמאות בשנת 1948 מינתה מועצת המדינה הזמנית ועדה שתפקידה היה להכין את הבחירות הראשונות. הוועדה הניחה שמדובר בבחירות לאספה מכוננת שתחוקק חוקה אשר במסגרתה תיקבע שיטת הבחירות לעתיד לבוא, ולפיכך החליטה להותיר זמנית על כנה את מתכונת הבחירות היחסיות. יושב-ראש הוועדה, דוד בר-רב-האי, העלה שלושה נימוקים להחלטה זו: מסורת היישוב, החד-פעמיות של ההחלטה (כלומר העובדה שאפשר לשנותה לקראת הבחירות שייערכו להבא, כשהמערכת תתייצב) ונסיבות השעה – מלחמה, גיוס כללי ועלייה המונית – שאינן מאפשרות שיקול דעת מספק ועיון מעמיק באפשרויות אחרות. אומנם לקראת הבחירות לכנסת השנייה התקיימו בוועדת החוקה, חוק ומשפט דיונים על שינוי שיטת הבחירות, ונראה היה שרוב חברי הוועדה מצדדים בשינוי כלשהו, אך לבסוף הוחלט שלא לשנות את השיטה.
הצעות לתיקון השיטה בישראל:
ברוב המדינות עולות מפעם לפעם הצעות לשנות את שיטת הבחירות, וגם בשיטה קיימת אפשר להכניס תיקונים כדי לשפרהּ. בישראל היו בעיקר הצעות להעלות את אחוז החסימה כדי למנוע את בחירתן של רשימות קטנות ולעודד איחוד של רסיסי מפלגות.
העלאת אחוז החסימה מגדילה את הסיכוי להקטנת מספר המפלגות בפרלמנט, ובכך היא עשויה להקל את מלאכת ההרכבה של ממשלה קואליציונית. עם זאת, בהעלאת אחוז החסימה יש משום פגיעה בעקרון הייצוגיות, שכן הוא עלול לגרום לשיעור גבוה של קולות מבוזבזים. חיסרון נוסף: מפלגות יכולות לעקוף את אחוז החסימה בכך שהן מתמודדות ברשימה משותפת ומתפלגות מייד לאחר הבחירות.
דיונים בנושא אחוז החסימה התקיימו בישראל מאז בחירת האספה המכוננת בשנת 1949. בשנת 1951, לקראת הבחירות לכנסת השנייה, אחוז החסימה שהונהג היה 1%. ההצעה המרחיבה ביותר להעלאת אחוז החסימה הייתה של הציונים הכלליים בכנסת השנייה. בהסכם הקואליציוני בין מפא""י לציונים הכלליים בשנת 1952 נקבע ששתי המפלגות יפעלו להעלאת אחוז החסימה ל-10%. ראש הממשלה דוד בן-גוריון ראה בחיוב אחוז חסימה גבוה, כדרך לצמצם מאוד את מספר הסיעות, אולם בשל התנגדות המפלגה הפרוגרסיבית, שהייתה אף היא חברה בקואליציה, הוצע להוריד אותו ל-5%, ל-4% ולבסוף ל-2%. בסופו של דבר לא יצא אז לפועל שינוי כלשהו.
רק בשנת 1991, בסיום כהונתה של הכנסת השתים-עשרה, הועלה אחוז החסימה ל-1.5%. בשנת 2004 הועלה אחוז החסימה ל-2%. בחודש מרס 2007, בכנסת השבע-עשרה, ועדת החוקה, חוק ומשפט של הכנסת, בשבתה כוועד החוקה לשינויים בשיטת הממשל, קיימה ישיבות בנושא אחוז החסימה, ואישרה להביא לקריאה ראשונה במליאה תיקון לחוק הבחירות לכנסת, שלפיו אחוז החסימה יועלה ל-2.5%. בסופו של דבר, הצעת חוק זו לא עלתה לדיון במליאה. בשנת 2014, בכנסת התשע-עשרה, הועלה אחוז החסימה ל-3.25%.
בישראל הועלו גם הצעות לקיום בחירות אזוריות. לבחירות אזוריות יש גרסאות שונות. אחת מהן היא בחירות אזוריות-רוביות, שבהן בכל אזור נבחר מועמד אחד. גרסה אחרת היא בחירות אזוריות, שבהן בוחרים בכל אזור יותר ממועמד אחד. גרסה נוספת היא בחירות מעורבות, שבהן חלק מהנציגים נבחרים באזורים וחלקם ברשימות ארציות.
בחירות אזוריות-רוביות עם אזורים חד-נציגיים, ללא מנגנון פיצוי ארצי.
בשיטה זו המדינה מחולקת לאזורי בחירה במספר שזהה, או כמעט זהה, למספר המושבים בפרלמנט, ובכל אזור בחירה נבחר נציג אחד. הנציג יכול להיבחר – כפי שנעשה בבריטניה – על בסיס קבלת המספר הגדול ביותר של קולות, גם אם לא מדובר ברוב הקולות, ואם שום מועמד לא קיבל רוב, מתקיים סיבוב שני, שבו מתמודדים שני המועמדים שקיבלו בסיבוב הראשון את מספר הקולות הגדול ביותר. דרך נוספת להחליט על מנצח, ללא סיבוב שני, היא לבקש מהבוחרים לרשום ליד שמות המצביעים את סדר העדיפויות שלו, ואם אין מועמד שזוכה לרוב מוחלט (או לאחוז מסוים מהקולות) בסיבוב הראשון, מביאים בחשבון את הקולות שניתנו למועמדים בעדיפות שנייה.
המאפיין ""ללא מנגנון פיצוי ארצי"" פירושו שבשיטה זו אין מנגנון שמפצה בדרך זו או אחרת את המפלגות שמספר הנבחרים שלהם בפועל קטן ממספר הנבחרים שהיו להן אילו השיטה הייתה ארצית-יחסית.
לאחר הכרזת העצמאות, בשנת 1948, היו ניסיונות להנהיג בישראל את שיטת הבחירות האזוריות-רוביות.
מועצת המדינה הזמנית מינתה ועדה שתפקידה היה להכין את הבחירות הראשונות. הוועדה הציעה להנהיג בחירות ארציות-יחסיות, ורק חבר אחד, ד""ר אריה אלטמן
(שנבחר אחר כך לכנסת השנייה),
הציע להנהיג שיטה אזורית-רובית במתכונת הבריטית. נשיא המדינה הראשון, ד""ר חיים ויצמן, צידד בשיטה האזורית-רובית, והתנגד לבחירות היחסיות, שלטענתו גרמו לריבוי מפלגות הן בהסתדרות הציונית והן באספת הנבחרים של היישוב לפני קום המדינה. הוועדה החליטה, כאמור, להותיר זמנית על כנה את מתכונת הבחירות היחסיות.
לאחר הבחירות לאספה המכוננת, ראש הממשלה הראשון של ישראל, דוד בן-גוריון
, היה התומך הנלהב ביותר בהנהגת שיטת הבחירות האזורית-רובית. בן-גוריון, שהיה חסיד השיטה הבריטית, גם האמין שבעזרתה, עם קביעה מכוונת של גבולות 120 אזורי הבחירה, תצליח מפלגתו – מפא""י – לזכות ברוב המושבים בכנסת.
בישיבותיה של ועדת החוקה, חוק ומשפט בכנסת הראשונה בנושא חוק הבחירות לכנסת השנייה, הועלו כמה הצעות לשינוי שיטת הבחירות לשיטה אזורית-רובית. ואולם חבר הכנסת ערי ז'בוטינסקי היה היחיד שהעלה את הנושא במליאה כהסתייגות להצעת חוק הבחירות לכנסת השנייה, והסתייגותו נדחתה על הסף.
שיטה זו אף הופיעה במצע מפא""י בבחירות לכנסת השלישית, בשנת 1955. בכנסת השלישית, בדיונים על חוק-יסוד: הכנסת, העלה חבר הכנסת ברוך אזניה
הסתייגות שבה הציע לאמץ את שיטת הבחירות האזוריות-רוביות. הסתייגותו נדחתה. לאחר שחוק-יסוד: הכנסת התקבל, הניח חבר הכנסת יוסף אלמוגי על שולחן הכנסת הצעת חוק פרטית שבה הציע לקיים משאל עם בשאלה אם להשאיר את שיטת הבחירות הקיימת או להנהיג שיטה אזורית חד-נציגית.
בן-גוריון לא שינה את עמדתו עד התפטרותו מראשות הממשלה בשנת 1963, אך כפי הנראה לא נלחם בכל כוחו למען השיטה, משום שגם בלי צעד זה יכול היה לנהל את המדינה כרצונו. בשנת 1964 הציע בן-גוריון שמפא""י תצמצם את מצעה לבחירות לכנסת השישית לסעיף אחד: שינוי שיטת הבחירות, אך ההתנגדות של ראש הממשלה לוי אשכול ושל אחדות העבודה, שעמדה להקים עם מפא""י רשימה אחת לקראת הבחירות, שמה קץ לתוכנית זו. יש לציין שמאז ומתמיד היו במפא""י מתנגדים רבים לרעיון הבחירות האזוריות-רוביות, וכאשר כוחו של בן-גוריון במפלגה נחלש, נחלשה בה גם התמיכה בתוכנית.
הצעת החוק האחרונה שהציעה את השיטה הזו הונחה על שולחן הכנסת התשיעית ב-16 בפברואר 1981 על ידי חברי הכנסת
יגאל הורביץ,
יצחק פרץ וזלמן שובל.
הגרסה המעורבת, שעל פיה ייבחרו חלק מהנציגים בשיטה אזורית-יחסית והיתר על בסיס ארצי-יחסי,
עלתה לראשונה בכנסת השלישית בשנת 1958 על ידי חבר הכנסת יוסף סרלין. הוא הציע שייקבעו 30 אזורי בחירה, אשר בכל אחד מהם ייבחרו שלושה חברי כנסת. שלושים חברי הכנסת הנותרים ייבחרו על בסיס השיטה הקיימת. הצעה ראשונה מהסוג הזה התקבלה בקריאה טרומית בשנת 1972.
ביוני 1988, בכנסת האחת-עשרה, התקבלה בקריאה ראשונה הצעה שהכין חבר הכנסת מרדכי וירשובסקי, שצירף אליה את חתימותיהם של 43 חברי כנסת נוספים. ההצעה, כפי שהתקבלה בקריאה הראשונה, הביאה שתי חלופות: על פי האפשרות הראשונה ייבחרו 80 חברי הכנסת ב-20 אזורי בחירה על בסיס אזורי-יחסי, ו-40 ייבחרו מרשימות ארציות של המפלגות על בסיס מספר הקולות היחסי שקיבלו באזורי הבחירה; על פי ההצעה השנייה ייבחרו 60 חברי כנסת ב-60 אזורי בחירה, והנותרים - בשיטה הקיימת, כלומר כל בוחר יצביע בעבור מועמד ובעבור רשימה.
לאחר הקמת ממשלת האחדות הלאומית, בשנת 1984, נעשה ניסיון להגיע להסכמה בין המערך לליכוד בדבר שינוי שיטת הבחירות. הוקמה ועדת שרים פריטטית בראשות שר הכלכלה גד יעקבי, אך לא הושגה התקדמות.. 

[קישור למידע](https://main.knesset.gov.il/About/Lexicon/Pages/ElectoralReform.aspx)."
"שמיר, יצחק: ראש ממשלת ישראל בשנים 1983–1984 ובשנים 1986–1992 ויושב-ראש הכנסת בשנים 1977–1980 (בכנסת התשיעית)
נולד ברוז'ינוי ברוסיה. עלה ארצה בשנת 1935. נפטר ב-2012.
השכלה: לימודי תיכון בגימנסיה העברית בביאליסטוק; לימודי משפטים בוורשה; לימודים בפקולטה למדעי הרוח באוניברסיטה העברית בירושלים.
בין תפקידיו ופעליו: חבר באצ""ל ובלח""י, בכיר במוסד, פעל רבות למען עליית יהודי ברית-המועצות, יושב-ראש תנועת החרות, יזם את מבצע שלמה להעלאת יהודי אתיופיה בהיותו ראש ממשלה, חבר הכנסת מהכנסת השמינית עד הכנסת השלוש-עשרה, יושב-ראש הכנסת, שר בממשלות ישראל וממלא מקום ראש הממשלה.
השתייכות מפלגתית: הליכוד.

> ביוגרפיה פוליטית

> הנצחת זכר יצחק שמיר
> חוק הנצחת זכרם של נשיאי ישראל וראשי ממשלותיה, התשמ""ו–1986. 

[קישור למידע](https://main.knesset.gov.il/About/Lexicon/Pages/shamir.aspx)."
"שפרינצק, יוסף: יושב-ראש הכנסת בשנים 1949–1959 (מהכנסת הראשונה עד הכנסת השלישית, שבה כיהן תקופה חלקית)
נולד ב-17 בינואר 1884 במוסקבה ברוסיה. עלה ארצה בשנת 1908. נפטר ב-28 בינואר 1959.
בין תפקידיו ופעליו: עמד בראש מפלגת הפועל הצעיר, עסק בקליטת העולים מתימן, נמנה עם מארגני פעולות העזרה ליישוב היהודי במלחמת העולם הראשונה. חבר ההנהלה הציונית בירושלים, ממייסדי אספת הנבחרים והוועד הלאומי וחבר בגופים אלו, מראשי מפלגת פועלי ארץ ישראל (מפא""י), יושב-ראש הנשיאות של הוועד הפועל הציוני, המזכיר הכללי של הסתדרות העובדים ויושב-ראש מועצת המדינה הזמנית.
השתייכות מפלגתית: מפלגת פועלי ארץ ישראל.. 

[קישור למידע](https://main.knesset.gov.il/About/Lexicon/Pages/shprinzak.aspx)."
"שריד, יוסי: ראש האופוזיציה בשנים 2001–2002 (בכנסת החמש-עשרה)
נולד ב-24 באוקטובר 1940 ברחובות. נפטר ב-6 בדצמבר 2015.
השכלה: תואר שני במדעי המדינה וסוציולוגיה.
מילא תפקידים ציבוריים נוספים, ובהם: שר בממשלות ישראל, חבר הכנסת מהכנסת השישית עד הכנסת השש-עשרה.
השתייכות מפלגתית: מערך, ר""ץ, מרצ, יחד.



ביוגרפיה פוליטית. 

[קישור למידע](https://main.knesset.gov.il/About/Lexicon/Pages/sarid_y.aspx)."
"שדלנים בכנסת: פעילותם של השדלנים בכנסת מוסדרת בפרק י""ב בחוק הכנסת, התשנ""ד–1994. על-פי החוק, שדלן (לוביסט) הוא מי שדרך עיסוק או בתמורה למען לקוח נוקט פעולות לשכנוע חברי הכנסת בקשר להצעות חוק ולחקיקת משנה בכנסת או בוועדותיה, להחלטות הכנסת וועדותיה ולמינוי או לבחירה של אדם לתפקיד על-ידי הכנסת או על-ידי גוף שנציג הכנסת חבר בו. בעלי תפקידים אלו אינם מוגדרים שדלנים: מי שנוקט פעולות כאמור למען מעבידו במסגרת עבודתו; מי שממלא תפקיד על-פי חוק בשירות המדינה, ברשות מקומית או בתאגיד שהוקם בחוק, ונוקט פעולות במסגרת תפקידו; מי שמייצג נושא משרה או ממלא תפקיד בהליך מעין-שיפוטי.
כדי לקבל היתר לפעול בכנסת כשדלן יש להגיש בקשה ולציין בה את פרטיו האישיים של המבקש, ואם הוא פועל במסגרת תאגיד – את סוג התאגיד, שמו ומספרו, ואת שמות הלקוחות שהוא מבקש לייצג בכנסת; אם המבקש הוא חבר בגוף בוחר של מפלגה עליו לציין את גם שם המפלגה. ההחלטה אם ליתן היתר מתקבלת בוועדה שיושב-ראש הכנסת עומד בראשה וחברים בה שני סגניו – אחד מהקואליציה ואחד מהאופוזיציה.
שדלן השוהה במשכן הכנסת נדרש לענוד תג זיהוי ייחודי שקיבל מהכנסת ובו מצוין שמו, ואם הוא פועל במסגרת תאגיד – גם שם התאגיד.  בפניותיו אל חברי הכנסת ואל גורמים שונים בכנסת על השדלן לומר כי הוא פועל כשדלן בכנסת בהיתר, לנקוב בשם הלקוח שעבורו הוא פועל ולציין מה האינטרס הישיר שהוא מבקש לקדם. כמו כן, שדלנים הנוכחים בישיבת ועדה של הכנסת מחויבים לבקש ששמם ופרטים נוספים הנוגעים לפעילותם יירשמו בפרוטוקול הישיבה.
אסור לשדלן להציע או להעניק לחברי הכנסת טובת הנאה, ואסור לו להטעות אותם בכל הקשור לעובדה מהותית כלשהי שיש לה זיקה לפעילותם הפרלמנטרית. אסור לו לנקוט פעולות לשכנוע חברי הכנסת וגורמים נוספים בכנסת באמצעים פסולים, כגון לחץ, איום, פיתוי או הבטחת טובת הנאה, ואסור לו להביא את חברי הכנסת לידי התחייבות להצביע או לפעול בדרך מסוימת. הוועדה שבראשות יושב-ראש הכנסת מוסמכת לשלול משדלן את ההיתר לפעול בכנסת ואף לאסור עליו את הכניסה אל משכן הכנסת אם הפר את הוראות החוק. אם פעל השדלן במסגרת תאגיד – הוועדה רשאית לנקוט צעדים אלו גם כלפי שדלנים ואנשים נוספים הפועלים במסגרת אותו תאגיד.
על-פי החוק, הכנסת מפרסמת באתר האינטרנט שלה את שמות השדלנים שקיבלו היתר לפעול בכנסת ואת פרטי לקוחותיהם, ואם הם פועלים במסגרת תאגיד או חברים בגוף בוחר של מפלגה – גם את פרטי התאגיד או המפלגה.
> רשימת השדלנים בכנסת בכנסת הנוכחית

> חוק הכנסת (תיקון מס` 25), התשס”ח-2008. 

[קישור למידע](https://main.knesset.gov.il/About/Lexicon/Pages/lobbyist.aspx)."
"שיטת הממשל בישראל, הצעות לשינוי: מדי פעם עולות על סדר-היום הציבורי בישראל הצעות לשינוי שיטת הממשל או שיטת הבחירות. רוב מציעי השינויים הם חברי הכנסת ואנשי אקדמיה, והצעותיהם החלו להתפרסם, ואף להיות מוגשות כהצעות חוק, בשנות ה-50 של המאה ה-20. נוסף על כך, זה יותר משני עשורים התקיימו בפורומים שונים, כגון ועדת החוקה, חוק ומשפט של הכנסת השש-עשרה והשבע-עשרה, ועדת נשיא המדינה לבחינת מבנה הממשל (ועדת מגידור) והמכון הישראלי לדמוקרטיה, דיונים לבחינת חלופות שונות במטרה לגבש המלצות לשינויים.
בין הבעיות שחוקרים ומבקרים מציינים בשיטה הנהוגה כיום בישראל מוזכרת שיטת הבחירות המעודדת ריבוי מפלגות, והעובדה שמעולם לא זכתה רשימה אחת לרוב בכנסת, ומשום כך ממשלות ישראל הן ממשלות קואליציוניות. כמו כן, בשל שיטת הבחירות, המפלגות הגדולות נחלשות בהדרגה, מה שמשפיע לרעה על רמת המשילות ועל משך הקדנציה: רק לעיתים נדירות הכנסת והממשלה בישראל משלימות קדנציה מלאה של ארבע שנים. עניין נוסף: בשיטת הבחירות הנוכחית, ראש הממשלה אינו יכול לבחור לשרים את האנשים הרצויים לו והמתאימים ביותר לתפקיד. בגלל ריבוי השרים וסגני השרי ם, לעיתים קרובות פנויים לעבודת הכנסת פחות מ-90 מתוך 120 חברי הכנסת.
האם אפשר לטפל בכל הבעיות האלה באמצעות שינוי שיטת הממשל או שיטת הבחירות? כבר בכנסת הראשונה התקיימו במסגרת ועדת החוקה, חוק ומשפט דיונים על האפשרות לשנות את השיטה, ואולם, כפי שהוכיח הניסיון להנהיג בחירות ישירות לראשות הממשלה בשנים 1996–2001, קשה מאוד לחזות מראש את כל התוצאות של שינוי השיטה, והוא עלול לגרום לבעיות חדשות שלא היו מוכרות לפני השינוי.
הצעות לשינוי שיטת הממשל
שיטת הממשל הנהוגה בישראל היא דמוקרטיה פרלמנטרית, והבחירות בה הן ארציות-יחסיות. בשיטה זו בוחרים את הפרלמנט, והמנצח בבחירות מקים ממשלה. הממשלה מכהנת מכוח אמון הפרלמנט, ואם היא מאבדת את האמון הזה עליה להתפטר. בשיטה זו אין הפרדת רשויות מוחלטת, מעצם העובדה שעל פי רוב ראש הממשלה והשרים (לפחות רובם) הם חברי הפרלמנט. אם מפלגה אחת זוכה ברוב מוחלט בפרלמנט, היא מקימה את הממשלה על טהרת חבריה. אם שום מפלגה אינה זוכה ברוב מוחלט, מוקמת ממשלה קואליציונית שנהנית מתמיכת הרוב בפרלמנט.
הדמוקרטיות הפרלמנטריות מתחלקות לאלה שבהן הבחירות יחסיות, אלה שהבחירות בהן אזוריות ואלה שיש בהן שילוב בין בחירות יחסיות ובחירות אזוריות. ברוב הדמוקרטיות הפרלמנטריות, ראש הממשלה וכל שרי ממשלתו או רובם מתמנים מתוך הפרלמנט, וברובן הם נשארים חברי הפרלמנט לאחר שהם מתמנים לשרים, אולם יש דמוקרטיות פרלמנטריות שבהן השרים מתפטרים מחברותם בפרלמנט לאחר מינוים לממשלה (""החוק הנורבגי"").
אף שברוב הצעות החוק שהוגשו בישראל במהלך השנים בנושא שיטת הממשל הוצע לשנות את השיטה, הועלו במרוצת השנים גם הצעות לשלב שינויים מסוימים בשיטה הקיימת בלי לבטלה. אחת מהן היא ההצעה להנהיג בישראל את החוק הנורבגי, והאחרת היא ההצעה למנות את ראש הסיעה הגדולה ביותר לראש הממשלה.
במהלך השנים הוצע בישראל לאמץ את החוק הנורבגי ולקבוע שחבר כנסת שמצטרף לממשלה יהיה חייב להתפטר מהכנסת. הצעה זו הועלתה לראשונה בשנת 1976, בכנסת השמינית, על ידי חבר הכנסת מיכאל חריש.   מאז עלה הנושא פעמים רבות. בחודש פברואר 2007 קיימה ועדת החוקה חוק ומשפט בראשות חבר הכנסת מנחם בן-ששון, כמה דיונים בנושא זה במסגרת הדיון בהצעת חוק-יסוד: הכנסת (הגבלה על כהונה של חברי כנסת כשר או כסגן שר), אולם הצעת החוק לא עלתה במליאה לדיון בקריאה ראשונה.
ב-30 ביולי 2015 חוקקה הכנסת את חוק הפסקת חברות בכנסת של חבר הכנסת המכהן כשר או כסגן שר (תיקוני חקיקה והוראת שעה), התשע""ה–2015, הידוע בשם החוק הנורבגי הקטן, שבו נקבע בין היתר ששר או סגן שר רשאי להתפטר מתפקידו כחבר הכנסת, ואת מקומו יתפוס הבא בתור ברשימת המועמדים של המפלגה.
ראש הממשלה הוא ראש הסיעה הגדולה ביותר: שיטה זו נדירה בדמוקרטיות פרלמנטריות. ב-16 באוקטובר 2006 הוצעו שתי הצעות חוק פרטיות – האחת של חבר הכנסת מנחם בן-ששון וחברי כנסת נוספים והאחרת של חברי הכנסת אבישי ברוורמן, גלעד ארדן ועמי אילון – והן הציעו שראש הסיעה הגדולה ביותר בכנסת לאחר הבחירות ימונה אוטומטית לראש הממשלה. ההצעות לא עלו כלל לדיון מוקדם במליאה. בהמשך כהונת הכנסת השבע-עשרה, בחודשים מאי ויולי 2007, קיימה ועדת החוקה, חוק ומשפט של הכנסת, בשבתה כוועדת החוקה לשינויים בשיטת הממשל, שלושה דיונים על תיקון מס' 7 לחוק-יסוד: הממשלה (הרכבת הממשלה על ידי ראש הרשימה הגדולה). ההצעה נפלה בהצבעה בוועדה.
בישראל היו כמה ניסיונות לקדם את שיטת המשטר הנשיאותי. במשטר נשיאותי הנשיא הוא ראש הרשות המבצעת, והוא נבחר ישירות על ידי אזרחי המדינה, בנפרד מהבחירות לפרלמנט. הנשיא, שנבחר לתקופת כהונה קצובה, ממנה את השרים בממשלתו, ואלו יכולים להיות מינויים מקצועיים או מינויים פוליטיים. הנשיא ושריו אינם חברים בפרלמנט. הנשיא אינו זקוק לאמון הפרלמנט, והפרלמנט יכול להדיחו רק במקרים נדירים.
כיוון שמתקיימת הפרדה מוחלטת בין הרשויות, חיוני שסמכויותיהן יוגדרו בצורה ברורה בחוקה, ושבמערכת ייכללו איזונים ובלמים שיובנו בה בקפידה. מערכת היחסים בין הרשות המבצעת ובין הרשות המחוקקת בשיטה הנשיאותית שונה מזו המתקיימת בשיטה הפרלמנטרית, והיא שונה כאשר לנשיא יש רוב בפרלמנט וכאשר הפרלמנט לעומתי (כלומר כאשר אין למפלגתו של הנשיא רוב בפרלמנט).
הדוגמה הקלאסית למדינה שהשיטה הנשיאותית מתקיימת בה היא ארצות הברית, אך לא כל מאפייני השיטה האמריקנית הם חלק אינטגרלי מהשיטה הנשיאותית כמודל. מדינות רבות באמריקה הלטינית אימצו את השיטה הנשיאותית.
בכנסת החמש-עשרה הניח חבר הכנסת חיים רמון על שולחן הכנסת את הצעת חוק-יסוד: נשיא המדינה (נוסח חדש). הוא הניח אותה שוב בכנסת השש-עשרה. בכנסת השבע-עשרה הניחו חבר הכנסת אביגדור ליברמן וחברי כנסת נוספים את הצעת חוק-יסוד: הממשלה (הפרדת רשויות ומשטר נשיאותי). ההצעות האלה לא עלו לדיון מוקדם במליאה.
בדוח הסופי של ועדת מגידור (הוגש בשנת 2007) הייתה התייחסות לשיטה הנשיאותית, והשיטה נדחתה כפתרון, לפחות בשלב הנוכחי. וכך נכתב בדוח: ""ייתכן ויהיה ראוי לבחון את השיטה הנשיאותית בחינה יסודית בעתיד, אך לא מומלץ לאמצה כבר בשלב זה. שיקול מרכזי לכך היה כי הנהגת שיטה נשיאותית מחייבת חוקה נוקשה, בעלת מערכת של איזונים ובלמים המבטיחים את הדמוקרטיה. בדרך כלל שיטה זאת יכולה לפעול בתרבות פוליטית המכתיבה כללי התנהגות וסייגים על פעולת הרשות המבצעת. תרבות פוליטית כזו איננה קיימת במדינת ישראל"".

לעומת ועדת מגידור, שלא דחתה את השיטה על הסף, יש המתנגדים לה נחרצות.
שיטת הבחירה הישירה של ראש הממשלה אומצה בישראל בשנת 1992, הופעלה לראשונה בבחירות 1996 ובוטלה מייד לאחר הבחירות לראשות הממשלה בשנת 2001. שיטה זו מבוססת על משטר פרלמנטרי שבו הציבור בוחר בו בזמן – אך בנפרד – פרלמנט וראש ממשלה (אף שבתנאים מסוימים תיתכנה בחירות לראשות הממשלה בלבד). שיטה זו לא נוסתה בשום מדינה אחרת.
בשיטת הבחירה הישירה, כפי שהונהגה בישראל, ראש הממשלה ורוב השרים חברים בפרלמנט. תפקידו של נשיא המדינה נשאר טקסי, ונלקחת ממנו המשימה להטיל את הרכבת הממשלה לאחר הבחירות. ראש הממשלה מתפקד בה כפי שראש הממשלה מתפקד בכל משטר פרלמנטרי, והפרלמנט יכול לגרום להתפטרות ראש הממשלה אם הוא מביע אי-אמון בו בתמיכת רוב חבריו.
חוק-יסוד: הממשלה תוקן ב-18 במרס 1992 על בסיס ארבע הצעות חוק של חברי הכנסת יואש צידון, אמנון רובינשטיין, דוד ליבאי ואוריאל לין. כוונת המחוקקים הייתה להביא לחיזוק ראש הממשלה, הן בהליך הקמת הממשלה והן במעמדו מול הכנסת, ולמנוע ממפלגות לשון המאוזניים לקבוע מי יהיה ראש הממשלה ומה תהיה מדיניות ממשלתו.
שלושה ראשי ממשלה בישראל נבחרו בבחירה ישירה: בנימין נתניהו בשנת 1996, אהוד ברק בשנת 1999 ואריאל שרון בשנת 2001. מייד לאחר שנבחר החליט שרון לבטל את השיטה. לדברי כמה גורמים, השיטה גרמה להחלשת המפלגות הגדולות בגלל האופציה לפצל את ההצבעה, היא לא הקלה על ראש הממשלה הנבחר את הקמת הממשלה ואת ניהולה ולא חיזקה את מעמדו מול הכנסת, ולעומת זאת היא הגבירה את הסקטוריאליות במערכת הפוליטית הישראלית.. 

[קישור למידע](https://main.knesset.gov.il/About/Lexicon/Pages/GovernmentReform.aspx)."
"שעת שאלות: בכנסת ה-20 הייתה נהוגה שעת שאלות במליאת הכנסת בכל שבוע, שבמסגרתה חברי הכנסת הפנו שאלות לראש הממשלה או לאחד השרים. השאלות הוגשו בכתב למזכירות הכנסת שבועיים לפני שעת השאלות שבה הועלו. נשיאות הכנסת בחרה עשר שאלות והעבירה אותן מראש לשר הנשאל כדי שישיב עליהן בשעת השאלות.

נשיאות הכנסת קבעה גם נושאים נוספים שבתחום סמכותו של השר, ובנושאים אלה היו יכולים עשרה מחברי הכנסת, ברשות יושב-ראש הישיבה, לשאול את השר שאלות שלא נמסרו לו מראש. כל אחד מחברי הכנסת המשתתפים בשעת השאלות שאל שאלה אחת במסגרת זמן של שתי דקות, והשר הנשאל השיב על כל שאלה במסגרת זמן של שלוש דקות.. 

[קישור למידע](https://main.knesset.gov.il/About/Lexicon/Pages/question-time.aspx)."
"שר: חבר הממשלה אשר בדרך כלל מופקד על אחד ממשרדי הממשלה. השר אחראי לניהול משרדו, לקביעת מדיניות המשרד ולביצוע החלטות הממשלה הנוגעות אליו. ייתכן גם שר בלי תיק, אשר אינו עומד ברא ש משרד אלא מטפל בעניינים שהופקד עליהם.


בישראל שר נושא באחריות על ההתנהלות בתחומים שהופקד עליהם בפני ראש הממשלה, והממשלה נושאת באחריות משותפת בפני הכנסת.


> כל ממשלות ישראל. 

[קישור למידע](https://main.knesset.gov.il/About/Lexicon/Pages/minister.aspx)."
"שרת, משה: ראש ממשלת ישראל בשנים 1954–1955
נולד ב-16 באוקטובר 1894 בחרסון באוקראינה. עלה ארצה בשנת 1906. נפטר ב-7 ביולי 1965.
השכלה: למד בגימנסיה רוסית בחרסון ובגימנסיה ""הרצליה"" בתל אביב; למד משפטים באוניברסיטת קושטא; למד בבית-הספר לקצינים בקושטא; בעל תואר ראשון בכלכלה מדינית מטעםLondon School of Economics.
בין תפקידיו ופעליו: במלחמת העולם הראשונה שירת בצבא הטורקי כקצין וכמתורגמן, היה פעיל במפלגת אחדוּת העבודה ובארגון ה""הגנה"", נמנה עם עורכי העיתון ""דבר"", ראש המחלקה המדינית של הסוכנות היהודית, ממקימי החטיבה היהודית הלוחמת – הבריגדה, שר החוץ וחבר הכנסת מהכנסת הראשונה עד הכנסת החמישית, יושב-ראש בית ההוצאה לאור ""עם עובד"" ויושב-ראש בית-ברל, יושב-ראש ההסתדרות הציונית העולמית והסוכנות היהודית.
השתייכות מפלגתית: מפא""י.

> ביוגרפיה פוליטית

> הנצחת זכר משה שרת
> חוק הנצחת זכרם של נשיאי ישראל וראשי ממשלותיה, התשמ""ו–1986. 

[קישור למידע](https://main.knesset.gov.il/About/Lexicon/Pages/sharett.aspx)."
"תזכיר חוק: מסמך שמכין משרד ממשלתי בנושאים שבתחומי אחריותו. נכללים בו עיקרי החוק המוצע, השפעתו על החוק הקיים, על תקציב המדינה ועל גורמים נוספים וכמובן נוסח החוק המוצע ודברי ההסבר לו.
כיום מוצגים תזכירי החוקים באתר אינטרנט ייעודי, והציבור הרחב יכול להיות שותף לתהליך החקיקה באמצעות הגשת הערות לנוסח החוק המוצג.. 

[קישור למידע](https://main.knesset.gov.il/About/Lexicon/Pages/memorendum-of-law.aspx)."
"תיכון, דן: יושב-ראש הכנסת בשנים 1996–1999 (בכנסת הארבע-עשרה)


נולדב-5 בינואר 1937 בקריית חיים.


השכלה: תואר ראשון בכלכלה ויחסים בין-לאומיים.



בין תפקידיו ופעליו: מנכ""ל חברת שיכון ופיתוח ויושב-ראש מועצת המנהלים של החברה, יושב-ראש ועדת הכנסת לענייני ביקורת המדינה וועדת המשנה לביקורת איגודים וראש קבוצת הידידות הפרלמנטרית ישראל-גרמניה.


השתייכות מפלגתית: הליכוד, ליכוד-גשר-צומת, ליכוד-צומת.. 

[קישור למידע](https://main.knesset.gov.il/About/Lexicon/Pages/tichon.aspx)."
"תקנון הכנסת: קובץ תקנות, כללים והוראות שגיבשה הכנסת במהלך השנים, המסדיר את נוהלי עבודתה. ועדת הכנסת היא הגוף המוסמך לגבש תקנון לכנסת ולהכניס בו שינויים. ב-30 במאי 2012, לאחר עבודה שנמשכה שלוש שנים בוועדת הכנסת, אישרה מליאת הכנסת תקנון חדש.

בתקנון החדש נעשו שינויים מהותיים המתאימים את עבודת הכנסת לעידן הנוכחי, והוא ערוך באופן התואם את מהלך העבודה במליאת הכנסת ובוועדות. עוגנו בו נהגים רבים שהתבססו בעבודת הכנסת ולא הופיעו בתקנון הקודם, וכן חוות דעת והנחיות של היועץ המשפטי לכנסת שניתנו בעשרות השנים האחרונות. התקנון עוסק בפרטי הפרטים של נוהלי עבודת הכנסת ומקבץ את כולם במסמך מנחה אחד.
> תקנון הכנסת. 

[קישור למידע](https://main.knesset.gov.il/About/Lexicon/Pages/procedure.aspx)."
"תקציב המדינה: אלה מאפייניו של תקציב המדינה, על-פי חוק-יסוד: משק המדינה:

תקציב המדינה ייקבע בחוק;
התקציב יהיה לשנה אחת ויביא את הוצאות הממשלה הצפויות והמתוכננות;
הממשלה תניח על שולחן הכנסת את הצעת חוק התקציב במועד שקבעה הכנסת או ועדה של הכנסת שהוסמכה לכך, אך לא יאוחר מ-‎60 יום לפני תחילת שנת הכספים;
הצעת חוק התקציב תהיה מפורטת;
הצעת התקציב המפורטת של משרד הביטחון לא תונח על שולחן הכנסת אלא על שולחן ועדה משותפת של ועדת הכספים וועדת החוץ והביטחון של הכנסת;
להצעת חוק התקציב יצורף אומדן המקורות למימונה;
עם הצעת חוק התקציב השנתי, על הממשלה להניח את תוכנית התקציב לשנתיים שלאחר מכן, וכל הצעת חוק תקציב שתגיש הממשלה לכנסת תתבסס על תוכנית התקציב הרב-שנתית שהונחה על שולחן הכנסת בשנה הקודמת.
לפי חוק-יסוד: הממשלה, הממשלה היא הרשות המבצעת של המדינה, ובתקציב מפורטות כל ההוצאות שיהיו לה לצורך ביצוע כל חוקי הכנסת, כיבוד כל ההסכמים וההתחייבויות שהיא חתומה עליהם, החזר חובות ותשלום שכר וגמלאות על-פי הסכמי עבודה והתחייבויות צפויות בהתאם למדיניות הכלכלית של הממשלה. חוק התקציב מוגש על-פי האומדנים של המשתנים הכלכליים לשנה הקרובה, והוא מקיים את הוראות חוק הפחתת הגירעון ומגבלת ההוצאה התקציבית, התשנ""ב-‎1992. חוק זה קובע כי שיעור הגירעון בתקציב לא יעלה על שיעור מסוים מן התמ""ג הצפוי בשנת התקציב, וכי שיעור הגידול בסך כל התקציב לא יעלה על השיעור שנקבע בחוק. מבנה זה של הצעת חוק התקציב נועד להשיג שתי מטרות כלכליות: הקטנת חלקו של תקציב המדינה בתמ""ג והקטנת החוב הציבורי.

המקורות למימון ההוצאות בתקציב: מסים ישירים (למשל, מס הכנסה, מס חברות), מסים עקיפים (למשל, מע""מ, מס קנייה), אגרות והיטלים, הלוואות בארץ ובחוץ-לארץ, מענקים (סיוע אמריקני) והכנסות מהפרטה (מכירת חברות ובנקים).

הדיון בהצעת חוק התקציב הוא כמו כל דיון בהצעת חוק – על ההצעה לעבור בשלוש קריאות. אם הצעת חוק התקציב אינה מאושרת בקריאה שנייה ובקריאה שלישית בתחילת שנת התקציב, רשאית הממשלה להוציא בכל חודש סכום השווה לחלק ה-‎12 של התקציב השנתי הקודם, כשהוא צמוד למדד המחירים לצרכן. הכספים מיועדים קודם כול לקיום התחייבויות המדינה מכוח חוק, חוזים ואמנות; ביתרה תשתמש הממשלה להפעלת שירותים חיוניים ולביצוע פעולות שנכללו בחוק התקציב הקודם.

בהצעת חוק התקציב כלולים ""התקציב הרגיל"" - הפעולות השוטפות של המשרדים, ו""תקציב הפיתוח"", המיועד להשקעות ולפיתוח של המשרדים. כל סעיף תקציבי הוא כמו סעיף בחוק, ובדרך כלל לכל משרד ממשלתי סעיף תקציבי נפרד. במהלך השנה ניתן להעביר סכומים מסעיף תקציבי אחד למשנהו באישור ועדת הכספים בלבד, על-פי הכללים הקבועים בחוק יסודות התקציב, בהתאם להתפתחויות ולשינויים במהלך השנה.

על-פי חוק יסודות התקציב, על שר האוצר להגיש לוועדת הכספים בתום כל רבעון דיווח על ביצוע הגירעון ועל מימונו. בתום שישה חודשים מתחילת שנת התקציב על שר האוצר להגיש לכנסת דוח על התקבולים שנתקבלו במדינה, על ההוצאות שהמדינה הוציאה, לרבות הוצאה מותנית בהכנסה, ועל מספר המשרות הציבוריות שאוישו.

אם לא נתקבל חוק תקציב בתוך שלושה חודשים מיום תחילתה של שנת הכספים, יראו בכך כאילו החליטה הכנסת על התפזרותה לפני גמר תקופת כהונתה, וייערכו בחירות מוקדמות.

חוק ההסדרים מלווה מאז ‎1986 את חוק התקציב, ומפורטים בו הצעות חוק ותיקונים לחוק שנועדו לממש את המדיניות הכלכלית של הממשלה.

תקציב המדינה קשיח כמעט לחלוטין, כיוון שכלולים בו המימון של כל החוקים הקיימים ומימון ההתחייבויות משנים קודמות. לפיכך, הדיונים הסוערים בכנסת נערכים בדרך כלל בנוגע להצעת חוק ההסדרים, בגלל הרפורמות החדשות, הקיצוצים והקפאת החוקים הנכללים בה.



> חוק-יסוד: תקציב המדינה לשנים 2017 ו-2018 (הוראות מיוחדות) (הוראת שעה). 

[קישור למידע](https://main.knesset.gov.il/About/Lexicon/Pages/budget.aspx)."
"תקציב קשר עם הציבור: תקציב שנתי שזכאי לו חבר הכנסת לכיסוי הוצאות הכרוכות במילוי תפקידו וההוצאות הנחוצות לו לשם שמירה על הקשר עם ציבור הבוחרים.

לפי החלטות שכר חברי הכנסת (הענקות ותשלומים), התשס""א–2001, ""זכאי חבר הכנסת לכיסוי ההוצאות הנחוצות לשמירה על קשר עם ציבור הבוחרים, לרבות קיום לשכה פרלמנטרית... הכול לשם מילוי תפקידו כנבחר ציבור"".

ההחלטה קובעת גם כי הדוחות המפורטים על רכישותיהם והוצאותיהם של חברי הכנסת מתקציב קשר עם הציבור יהיו פתוחים לעיון הציבור ויוצגו בספריית הכנסת ובאתר האינטרנט של הכנסת.. 

[קישור למידע](https://main.knesset.gov.il/About/Lexicon/Pages/mkexpenses.aspx)."
